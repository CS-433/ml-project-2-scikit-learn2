LA DIVINA COMÈDIA

INFIÈR

Cjànt Prin

Cjànt Secònt

Cjànt Ters

Cjànt Cuàrt

Cjànt Cuìnt

Cjànt Sest

Cjànt Siètim

Cjànt Otàf

Cjànt Nonu

Cjànt Dècim

Cjànt Undicèšin

Cjànt Dodicèšin

Cjànt Tredicèšin

Cjànt Cuatordicèšin

Cjànt Cuindicèšin

Cjànt Sedicèšin

Cjànt Dišisietèšin

Cjànt Dicjotèšin

Cjànt Dicjanovèšin

Cjànt Vincjèšin

Cjànt Vincjunèšin

Cjànt Vincjaduèšin

Cjànt Vincjatreèšin

Cjànt Vincjacuatrèšin

Cjànt Vincjasincuèšin

Cjànt Vincjasejèšin

Cjànt Vincjasietèšin

Cjànt Vincjotèšin

Cjànt Vincjanovèšin

Cjànt Trentèšin

Cjànt Trentunèšin

Cjànt Trentaduèšin

Cjànt Trentatreèšin[209]

Cjànt Trentacuatrèšin


PURGATORI

Cjànt Prin

Cjànt Secònt

Cjànt Ters

Cjànt Cuàrt

Cjànt Cuìnt

Cjànt Sest

Cjànt Siètim

Cjànt Otàf

Cjànt Nonu

Cjànt Dècim

Cjànt Undicèšin

Cjànt Dodicèšin

Cjànt Tredicèšin

Cjànt Cuatordicèšin

Cjànt Cuindicèšin

Cjànt Sedicèšin

Cjànt Dišisietèšin

Cjànt Dicjotèšin

Cjànt Dicjanovèšin

Cjànt Vincjèšin

Cjànt Vincjunèsin

Cjànt Vincjaduèšin

Cjànt Vincjatreèšin

Cjànt Vincjacuatrèšin

Cjànt Vincjasincuèšin

Cjànt Vincjasejèšin

Cjànt Vincjasietèšin

Cjànt Vincjotèšin

Cjànt Vincjanovèsin

Cjànt Trentèšin

Cjànt Trentunèšin

Cjànt Trentaduèšin

Cjànt Trentatreèšin


PARADÌS

Cjànt Prin

Cjànt Secònt

Cjànt Ters

Cjànt Cuàrt

Cjànt Cuìnt

Cjànt Sest

Cjànt Siètim

Cjànt Otàf

Cjànt Nonu

Cjànt Dècim

Cjànt Undicèšin

Cjànt Dodicèšin

Cjànt Tredicèšin

Cjànt Cuatordicèšin

Cjànt Cuindicèšin

Cjànt Sedicèšin

Cjànt Dišisietèšin

Cjànt Dicjotèšin

Cjànt Dicjanovèšin

Cjànt Vincjèšin

Cjànt Vincjunèšin

Cjànt Vincjaduèšin

Cjànt Vincjatreèšin

Cjànt Vincjaquatrèšin

Cjànt Vincjasincuèšin

Cjànt Vincjasejèšin

Cjànt Vincjasietèšin

Cjànt Vincjotèšin

Cjànt Vincjanovèšin

Cjànt Trentèšin

Cjànt Trentunèšin

Cjànt Trentaduèšin

Cjànt Trentatreèšin

FOOTNOTES








DANTE’S COMEDY IN FRIULIAN







Translator’s note
Friulian is the language of my childhood, the language I spoke with my parents and brothers and friends in my hometown in the northeastern region of Italy known as Friuli. It is still my preferred language of conversation with my brothers and Friulian-speaking with friends. What’s Friulian? Maybe the best way to describe it is by imagining what England was like, say, a hundred years or so after the Normans invaded it & settled in for the long haul. In doing so they pretty much changed the cultural and linguisticic landscape of England. In pre-Norman times, the English were quite contènt to do their rough & tumble business in the old “Saxon” language; but with the coming of the Normans, the old Saxon was just not good enough for the conquering overlords. It needed something more to enable them to take care of their educational, religious, social and commercial needs. And so you had a situation where the ruling classes spoke a sort of Frenchified Saxon (which was to become the English of today), while the workers, the peasants—you know, the lower sort—went on speaking Saxon. And so those rude folks kept on raising and butchering pigs and cattle for their masters; but they never ever served pig or cow steak for them. No—their masters insisted on being treated with luscious chunks of pork or beef (boef). That, in more ways than one, has been the case in Friuli. Italian has been—and continues to be—the educational, commercial and administrative language of the region, while Friulian has traditionally been the language spoken by the common folk, mainly in the rural areas. Time was when speaking Friulan in a public, “polite” setting, would give away your “peasant” origin, and that wouldn’t do. But let’s not think that this sort of linguistic snobbery is a peculiarity of Italian only. Every language has its Professor Higgins & Eliza Doolittle. Friulian itself is not squeaky clean when it comes to that. My Dante itself may, by some purists, be seen as a Friulian aberration, since it does not conform to what is generally regarded as the “classical” Friulian, the Friulian spoken in such strongholds as Udine or San Daniele del Friuli.

My Friulian translation of Dante, then, is, in part at least, a reaction to that sort of thing. Could Friulian—the lowly, peasant Friulian, particularly the Friulian used in the fields and alleys and bars of Pasolini’s Casarsa—cope with the supreme sophistication of Dante’s language and concepts? The readers will, of course, judge for themselves. Certainly they will get at least a sense of what would have happened if Dante’s muse had been weaned on the banks of the Tagliamento instead of the Arno.








(Ermes Culòs, Ashcroft, June 2006)Preàmbul
Chista tradusiòn a è stada fata par divièrsis rašòns. Ta li mès ùltimis vìšitis a San Zuan i’ai notàt che i zòvins a no ùšin cuaši maj il furlàn cuant ca discòrin fra di lòu. Cuaši sempri a si esprìmin in taliàn—encja cuant ca cjacarèjn cuj so genitòus. Che chistu al sedi in ducju i sens un ben o un mal a è roba discutìbil. A somèa, però, che sta ušansa daj zòvins a stà segnalànt un mandi a la lenga furlàna. Cuant che scju zòvins a saràn encja lòu pàris e màris, cuaši sensaltri a ghi parlaràn taliàn ai so fioj, cul rišultàt che paj fioj di che generasiòn lì il furlàn al sarà na curiošitàt e basta; sensaltri a nol sarà pì che lenga viva ca ušàvin i so nònus. Cussì chista tradusiòn a è un me pìsul contribùt a la prešervasiòn da la lenga daj nustri vècjus.

I me fioj, nasùs in Canada, a cognòsin amondi puc il furlàn. Una dì, forsi, a saràn tentàs di parlà il furlàn si no altri par capì sè cal à scrìt so pari. A pòl dasi encja che il me lavoru a ju incuriošarà a leši Dante—ca no sarès tant na bruta roba.

A mi par di capì che La Divina Comèdia a è stada zà tradušuda in furlàn, però in tal furlàn clásic, di Ùdin, di San Danèj. Da sé ch’i saj jò, li òperis di Dante a no sòn maj stàdis tradušùdis (par complèt) tal furlàn di San Zuan di Cjašarsa—cal sarès il me furlàn, la lenga daj me vècjus, daj me fràdis, da li me memòris da frut. Par traduši Dante a no mi ocorarès altra rašòn che chista.

Pasolini, in ta un daj so scrìs, al à sugerìt che par tant valòu culturàl cal vèdi, il furlàn al resta pur sempri la lenga dal contadìn; a me mòut di capìlu, na lenga che, encja se coma spièli a fà ben jodi se cal è un furlàn, a resta pur sempri na lenga semplicjòta, adatada a la vita da paešùt, cu la so parlada daj cjamps, da li stàlis, da la plasa, dal bar, da la marìnda e sèna, da li nòsis, daj funeraj, e daj odòus e rumòus da li sèris di estàt. Una lenga, duncja, sensa nisuna pretèša di podej tirasi sù da la cjera e rivà a esprìmi valòus culturaj pì als e astràs.

E che lì, che di jodi se Dante al varès podùt ušà il furlàn coma il so “dolce stil novo” invensi dal toscàn—che lì a è stada na roba ca mi’a incuriošìt tant e ca mi a pocàt un bièl puc a fà stu còmpit.Guida a la pronuncja dai vocàbuj ušàs in ta chista tradusiòn

Vocàls:

Li vocals a vàn pronuncjàdis coma chès dal taliàn. Il acènt vièrt ( ` ) al è ušàt par indicà la sìlaba ca risèif ’l acènt naturàl da la peràula o pur par indicà significàs diferèns da la peràula, coma par ešempli “nòta” e “notà.” Par rašòns di semplicitàt a no sòn ušàs altri acèns (coma chèl sieràt o chèl dopli). Coma tal cašu di “nòta” e “notà,” la distinsiòn di significàt a è rinduda asaj ben dal acènt vièrt.

Consonàntis:

1. La i-lùngja ( j ) a è ušada par indicà il sun da la “j” in peràulis coma “jò” e “cjàša.” 2. La “z” a è sempri dolsa, coma ta li peràulis “zìn” e “zìmul.” 3. La “s” a è cuaši sempri dura, coma in ta li peràulis “stala,” “strapàs” e “mestri.” Ogni tant a ritèn il sun dols, coma tal taliàn; par ešempli “sdrondenà, “sbati,” e “slungjà.” Cuant che la “s” in miès di dos vocàls a è dolsa, a vèn indicada cul sen diacrìtic “?”, coma in ta scju ešèmplis chì: “cauša,” “mulišìn,” “Cjašarsa.” 4. La “c” o la “g” seguida da la i-lùngja a ghi conferìs a la “c” o a la “g” il sun mol coma ta li peràulis “dincj” e “grancj” o pùr “dongja” e “stangja.” 5. La tradusiòn a no fà distinsiòn fra la “c” dura e la “q.”Ešigènsis di rima:

La tradusiòn a mantèn il pì pusìbul la tersa rima dal originàl, encja se ogni tant a rìmin doma li ùltimis dos lèteris di na riga (o adiritùra l’ùltima e basta), càšus ca susèdin raramìnt in Dante.

La tradusiòn a si atèn pur a la endecasìlaba dal originàl. Purtròp, rìghis di dèis o dòdis sìlabis, na volta chì, na volta lì, a sbrìsin jù. A è da notà, però, che encja Dante ogni tant al uša cualchi sìlaba in pì o in mancu.Riconosimìnt:

Ta la me tradusiòn a mi’a tant asistìt La Divina Commedia, Testo Critico della Società Dantesca Italiana, riveduto, col commento Scartazziniano rifatto da Giuseppe Vandelli. A mi’a pur judàt la version eletrònica Mediasoft da La Divina Commedia. Par mancjànsa di un vocabolari dal furlàn di San Zuan di Cjašarsa, i’ai ušàt il Vocabolario della Lingua Friulana di Maria Tore Barbina, ca mi è stàt amondi ùtil, coma che ogni tant a mi è stàt ùtil pur Il Nuovo Pirona. A standardišà la me ortografìa a mi à pur judàt tant me fradi Tony. Edizione riveduta aprile 2019.








INFIÈR







Cjànt Prin
          A metàt strada dal nustri lambicà
          mi soj cjatàt in ta un bosc cussì1 scur
          che’l troj just i no podevi pì cjatà.

          A contalu di nòuf a è pròpit dur:
          stu post salvadi al sgrifava par dut
          che al pensàighi al fà di nòuf timòur!

          Che colp amàr!  Murì al era puc pì brut!
          Ma par tratà dal ben ch’i vevi cjatàt
          i parlarài dal altri ch’i vevi jodùt.

          I no saj pròpit coma ch’i eri entràt:
          cul grant sùn che’n chel momènt i vevi,
          la strada justa i vevi bandonàt.

          Necuàrt che’n riva in sù i zevi
          pròpit là ca finiva la valada—
          se tremarola’n tal còu ch’i sintevi—

          in alt jodùt i vevi la so spalada
          vistida belzà dai ràis dal planeta
          cal mena i àltris dres pa la so strada.

          Mancu poura alora—maladeta—
          sintùt i vevi che'n tal còu a lunc duràt
          mi veva'n che nòt di dolòu, puareta.

          E coma chèl che cuj so sfuàrs da mat
          al è rivàt da l’onda a la riva
          al vuarda di nòuf il perìcul scjampàt,

          cussì jo cu la mìns ca mi buliva
          voltàt davòu mi eri a vuardà il pàs
          che maj, ma maj, lasàt al à zent viva.

          Dopo èsimi ripošàt dal strapàs
          mi eri metùt a zì’n sù pa la riva,
          fašìnt che’l piè fer sempri’l fòs il pì bas.

          Jòt tu, in ta la culìna, viva,
          na lins tant svelta e lišeruta
          cu’ na pièl macjada ca la vistiva

          davànt di me dut ta’un colp ’si buta
          e tant intrìc a mi dà, sta trapela
          che'n davòu e tant mi poca la trojuta!

          In ta sta matìna amondi biela
          al zeva sù’l soreli cun che stèlis
          che cun luj a èrin cuant che’l amòu divìn al veva

               par prin movùt dùtis che ròbis bièlis;
          cussì che i vevi rašòn di sperà
          da la linsa dal pèl pituràt e lìs

          cul timp e’l dòls da la stagjòn cal era;
          ma ben i no savèis se poura che fàt
          mi veva'l jodi un leòn che da la siera

          ben cuntra di me si veva slancjàt
          cul cjavòn alt e na fàn rabiòša
          che l’aria stesa, po, a veva tremàt.

          E na lupa par sigùr bramoša
          par via da la so gran magresa
          —a cuj volèvia fàighila peloša?—

          a mi a mi era di tanta gravesa
          cul teròu cal vegneva fòu dai so vuj
          che vìa luj il sperà da l’altesa!

          E coma chèl che da fà si dà doma par luj,
          cuant cal riva il momènt cal pièrt su dut
          al stenta alòr di cròdighi ai so puòrs vuj;

          cussì i eri restàt jò’n ta chel trojùt
          parsè che’l nemàl mi pocava sensa pàs
          fin là che d'jodi'l soreli i no vevi pì podùt.

          Intànt ch’i mi ruvinavi là a bàs
          davànt daj vuj no mi èria capitàt
          chèl che scoltàt puc i vìn tai timps pasàs.

          Cuant che davànt di me si veva mostràt
          “Mišerere di me,” ghi vevi sigàt,
          “se sotu tu, ombrena o omp fàt?”

          E luj cussì: “Omp no; omp i soj zà stàt,
          e i mès a èrin dùcjus doj lombàrs;
          tant il un2 che ’l altri bon mantovàn’l è stàt.

          Nasùt sub Julio, encja se un puc tars,
          vivùt i'ai a Roma sot il bon Augùst
          tal timp dai dìus dal dut fals e bušiàrs.

          I soj stàt poèta e cjantàt i'ai dal just
          fi d’Anchiše, vegnùt uchì da Troja,
          dop’che’l Iliòn brušà jodùt oh al veva cun disgust.

          Ma tu, di vignì chì parsè’i àtu voja?
          Parsè’i no scjàlitu la culinuta
          che di dut sè ca è di bon n’invoja?”

          “Sotu tu chel Virgìlio, font maj suta,
          che dal bièl parlà maj no ti sòs sidìn?”
          ghi vevi rispundùt cun la front basuta.

          “O! dai altri poètas onòu e rimpìn,
          i speri cal zòvi’l grant leši e amòu
          ca mi’an fàt zì’n sercia dal to lumìn.

          Ti sòs tu il me mestri e autòu;
          chèl ti sòs che da chèl i’ai cjòlt
          il stil bièl che cussì tant mi’a fàt onòu.

          Jòt che lupa che fàt fà mi’a un ziravòlt:
          liberèimi di ic, tu ch’i ti sàs tant,
          che ic cussì tant lasàt mi'a stravòlt.”

          “Cambia strada prima da zì ’ndavànt,”
          al veva dita, vìnt jodùt li me làgrimis,
          “se stu brut bosc ti vùs lasà scjampànt,

          che la bèstia che par chè ti plànzis
          a no lasa nisùn pasà par sta via.
          A lu copa e basta—cussì a lu ’mpedìs.

          A è tant colma di cativèria
          che maj vuèita a no è di brama—
          sempri a si stonfarès, sta  bruta tròja!

          Cun tancju nemaj a fà da putana
          e pì ’ncjamò a saràn fin che’l Veltri3
          a la farà ben crepà, sta rufiana.

          Chistu nol mangiarà nè cjera nè peltri,
          ma cognosensa, amòu e gran virtùt,
          e luj al vivarà tra feltri e feltri.

          Sta puora Italia a varà alòr salùt
          che par chè a è muarta la Camiluta
          ferida cun Euriàl, Turn e Nišùt.

          Chistu a la scorsarà da cjaša e viluta,
          fin ca la varà’n tal Infièr ributada,
          ’ndà che’nradišad’a è l’invìdia bruta.

          Jò pal to ben i ghi l’ai zà pensada;
          tenti davòu di me; stami visìn;
          i zarìn fòu di chì par l’eterna strada,

          indulà che i disperàs a sìghin,
          e si lamèntin li ànimis vècis
          che dùtis la seconda muàrt a bràmin;

          t ’jodaràs, po, chès ca sòn contèntis
          tal gran fòuc, parsè ca spèrin di zì lì,
          un bièl dì, fra li ànimis beàdis.

          Dopo, se cun lòu i ti volaràs zì,
          ti zaràs cun ànima ben pì degna:
          e cun ic ti lasarài al me partì;

          chel imperatòu che lasù al regna
          par ch’jò’i soj stàt ribèl al so alt comànt,
          par chel post, jòt, a mi stima ànima ’ndegna.

          Chì’l stà chèl che di dùt al è comandànt,
          chì al è il so post e la so sitàt:
          beàt chèl che chì al clàma ’ndavànt!”

          “Ti implori di nòuf, poeta laudàt,
          par chel diu che tu no ti’às cognosùt,
          fà’n mòut ch’i scjampi stu mal disgrasiàt,

          mènimi’n ta chel post ch’i ti’as jodùt,
          ch’i vuej jodi la puarta di San Pièri
          e chej ch’al jodi a ti’àn tant displašùt.”

          Movùt si veva, e jò stàt dongja ghi'eri.







Cjànt Secònt
          Il dì al steva finìnt, e’l imbrunì
          al cioleva i nemaj ca sòn in cjera
          da li fadìis sos, e doma jò uchì

          mi preparavi par scombati che guera
          tant dal cjaminà e pì da la pietàt
          che'n dut jodi i faraj com’ca era.

          Judàimi, Mùšis; e ’Nzèn4, tenti alsàt.
          O mìns che scrìt ti'as chel ch’i’ài jodùt,
          jodi uchì si farà la to nobilitàt.

          I ài tacàt: “Poèta, vuàrdimi dùt,
          jòt se di virtùt in d’ai asaj, e còu,
          prin di vèimi’n tal pas pì alt metùt.

          Tu ti dìs che di Silvio il genitòu,5
          encjamò corutìbil, al imortàl
          sècul zùt al è, cun cjàr e pièl par fòu.

          Però, se’l aversari di ogni màl
          stàt bon cun luj al è pensànt al alt efièt
          che da luj vegnùt al sarès, e'l cuj e'l cual,

          no ghi par un gran màl al omp di intelèt,
          che luj al era di Roma e dal impèr
          dal grant empìreo par pari elèt:

          e chè, po, a volej diši dut il vèr,
          stabilid'a è stada coma il post sant
          ’ndà cal vìf il sucesòu dal grant Pièr.

          Par chist’ andada che tu ti ghi dàs vànt,
          al veva cjatàt fòu ròbis che a vinsi judàt
          lu vèvin, fin pal Papa, pì’ndavànt;

          il Vas6 d’elesiòn si era pur inoltràt
          par partàighi cunfuàrt a chej puòrs fedej
          che di podej salvasi a vèvin speràt.

          Ma jò parsè’i vègniu? No’n d’eše di miej?
          I no soj jò Enèa, e nència Pauli;
          ca cròdin ch’i lu mèriti, a'n d'eše, po, di chej?

          A è par chistu che se jò’i mi lasi zì lì
          dal dut mat i pòl vignì considerát:
          tu ch’i ti sàs, dìs tu, ch'i no rivi jò fin lì.”

          E coma chèl che pì nol vòu il bramàt,
          e nòuf pensèis a ghi càmbin propòšit,
          che sè che prin al era, dut al è cambiàt;
          cussì i’ài fàt jò’n ta chel post scurìt,
          parsè che'n tal pensej bandonàt i'ai l'impreša,
          che pròpit bruta a mi'era dal prinsìpit.

          “Se jò i ài ben capìt la to inteša,”
          rispundùt mi à la bun’ ombrena,
          “ti sòs un bièl puc pauròus, no zova scuša;

          e sta poura tanti vòltis il omp a frena
          e gh’impedìs di creà ròbis bièlis;
          cussì a fàn li bèstis cuant ca àn  ombrena.

          Par che da stu timòu lìbar ti sèdis,
          i dišarài di te dut chèl ch’i saj
          da cuant ch'i'ai par prin jodùt i to pensèis.

          Lì i'eri cun chej che pì’n alt no zaràn maj,
          e una, beàda fra li beàdis,
          clamàt mi'a, e jò dìt ghi'ai, ‘Dìšmi, daj.’

          Ghi lušèvin i vuj pì da li stèlis,
          e scuminsiàt a veva, dolsa e buna,
          cun vòus da ànzul’n ta li peràulis:

          ‘O tu buna ànima mantovana,
          famoša encjamò’n tal mont e'n sù,
          e fin che’l mont al dura e si lontana,

          il me bon compaj, e no par cašu,
          ’n ta chel rivòn dešèrt tant al è’mpedìt
          dal cjaminà che dal timòu al vòu zì jù.
          Poura i'ai cal sedi cussì’nsiminìt
          ch’jò tars al judalu mi sedi levada,
          coma ch'i ài di luj lasù capìt.

          Adès mòviti: cun peràula ornada
          e cun sè che pì a zova par tègnilu sù,
          jùdilu, ch’jò mi sìnti consolada.

          Beatrìs jò i soj, ch’i ti prej da ca sù;
          i vèn dal post ’ndulà ch’i vorès tornà;
          parlà mi fà’l amòu cal è pi’n sù.

          Cuant ch’i torni cul me signòu a tabajà,
          di te i mi lodaraj tant spès cun luj.’
          Tašùt a veva: e pront jò a favelà.

          ‘O fiòla di virtùt, unica par cuj
          la nùstra rasa a’ncolma pì di dùt
          chel cjèl che tant mancu grancj’ al à i sìrcui.

          Tant mi plàs il òrdin ch’i ài risevùt,
          che’l ubidì, se belzà’l fòs, al sarès tàrs:
          dìs pur il to volej; al sarà sintùt.

          Ma dìšmi parsè che riguàrt no ti’as cuj muàrs
          di vignì ca jù’n tal scur di stu centri
          da chel grant post, ’ndulà che di tornà ti àrs.’

          ‘Volìnt tu cul savej zì tant in dentri,
          i ti dìs sùbit,’ ghi veva rispundùt,
          ‘parsè  ch’i no’ai poura di stu post ch’i èntri.

          Si à di tèmi doma di chèl, di dut
          chèl, cal podarès a àltris fàighi mal;
          d’altri no, ca n’ocòr cal sedi temùt.

          Jò’i soj fata, par gràsia di Diu, tal,
          che tocjada i no vèn da la vustra mišèria,
          e par chèl stu grant fòuc no mi è letàl.

          Fèmina gentìl7 a stà lasù’n pensej e sèria
          par chist’impedimìnt che par me ti vàs,
          che dal judiši ver lasù cori no si pòl via.

          Chìsta a ghi’a fàt sen a Lùsia8, pì’n bàs
          e ghi’a dita: —Al à di te’l to fedèl
          amondi bišugna; chistu adès ti lu sàs.

          Lùsia, che cuntra a è di ogni crudèl,
          vegnuda a è li ’ndulà ch’i’eri jò,
          beàda, sintada cun l’antìca Rachèl.
          Dìt a veva: Beatrìs, lode di Dio,
          no jùditu chèl che tant ben ti à volùt,
          che par te al bas e volgàr ghi à dìt adìo?

          No sìntitu il so planzi penòus e crut?
          No jòditu la muàrt ch’al stà combatìnt
          ta che curìnt che’l mar nol à maj vinsùt?

          Tal mont cussì svelta no è maj stada zènt
          a fà’l so còmut o di vej un so perìcul scjampàt,
          coma me, che dopo un momènt

          i soj vegnuda jù dal me post beàt,
          fidada duta dal to onèst parlà
          cal onora te e chej cal àn scoltàt.’

          Dopo di vèjmi fàt dut stu rašonà,
          si’a voltàt cuj vuj lušìns di làgrimis,
          chè sensa tontonà svèlt mi soj movùt

          e’i soj vegnùt da te, lì ch’i ti èris;
          scorsà fàt i vevi che troja ch’i ti vèvis temùt,
          che sbrisà fàt ti veva da li rìvis jùstis.

          Duncja se eše? Parsè rèstitu fer e mut?
          Parsè i’atu cussì tanti pòuris?
          Sù, dati coragiu, no butati jù dal dut!

          Vuarda che tre fèminis benedètis
          a si cùrin di te lasù’n tal cjeli,
          e’l me favelà ti promèt ròbis bièlis.”

          Coma i florùs che di nòt il gèli
          a ju’ngrišignìs, e cun la prima lus
          a si vièrzin duciu dres’n tal so steli;

          cussì cun me, che di virtùt i’eri mùs,
          a colp sintùt mi eri plen di coragiu;
          e dìt i'ai, com’un che dùbis no’n d’à maj vùs:

          “O se buna chè che judàt mi'a ca jù,
          e tu pur che ubidìt ti’as sùbit
          a sè che dìt ti à, cun tant ben di lasù!

          Dešideri metùt ti mi'as tal còu e spìrit,
          cussì che pì ’ndavànt i vuej zì cun te:
          tornàt i soj pròpit tal prin propòšit!

          Và, ch’un volej besòu ni unìs, te e me:
          tu duce, tu maestro e tu paròn.”
          Cussì ghi’ai dita, e dopo ca si’a movùt,
          entràt i soj’n ta chel alt e vert stradòn.







Cjànt Ters
          PAR ME A SI VÀ LÀ DA LA VAL DISGRASIADA,
          PAR ME A SI VÀ LÀ DAL ETERNO DOLÒU,
          PAR ME A SI VÀ LÀ DA LA ZENT PIERDUDA.

          IL JÙST AL À MOVÙT IL ME GRANT FATÒU:
          I SOJ DA LA FUARSA DIVINA STÀT FÀT,
          DAL DUT SAVEJ E GRANT, E DAL PRIN AMÒU.

          NUJA DAVÀNT DI ME AL È MAJ STÀT CREÀT,
          FÒU CHE CHÈL CHE COMA ME’L È SEMPRI CHÌ.
          DUT’L SPERÀ BANDONA NA VOLTA ENTRÀT.

          Sti peràulis, scùris coma ’l imbrunì,
           jodùt I vevi scrìtis insima d’un puartòn;
          e jò: “Mestri, jùdimilis a capì.”

          E lùj a mi, coma un che dut al sà e benòn,
          “Chì a è miej bandonà ogni suspièt;
          chì a’è miej ca mori ogni bruta rašòn.

          I sìn tal post rivàs ca nol è maj cujèt.
          T’jodaràs zent che di mal an d’à par dut
          e che pierdùt a à il ben dal intelèt.”

          E avìnt la so man ta la me metùt,
          cun muša ridìnt, ca mi’a dàt cunfuàrt,
          cun luj’n ta li ròbis segrètis i soj zùt.

          Uchì làgnis, suspìrs, e planzi fuàrt
          si sintèvin ta l’aria sensa stèlis,
          che jò dal me lagrimà mi soj necuàrt.

          Lènghis divièrsis e strambolotàdis,
          colps di ràbia e peràulis di dolòu,
          vòus sù, vòus jù, cul sbati di mans judàdis,

          a fèvin un mulinà di rumòu
          cal era sempri lì’n ta l’aria scura:
          coma'l scombati di vint e savolòn, òu!

          Alòr jò, pecjadòu, cun gran primura
          dit i'ai: “Mestri, sè ca è ch’i sìnt?
          E cuj soni chej ca l’àn cussì dura?”

          E luj a mi: “Chistu grant vilimìnt
          a l’àn li ànimis puarètis di chej
          che fàt no àn nè mal nè ben, vivìnt.

          Misturàdis a sòn cun chel scjap intej
          di chej anzùi ca no si sòn ribelàs,
          ma nencja stàs ’ghi sòn a Diu fedej.

          , il Alt i’u à fòu butàs;
          nencja dal profònt infièr no sòn volùs;
          e cussì, po, nisuna gloria paj danàs.”

          E jò: “Mestri, sè ca àn chej uchì vegnùs
          che sempri si lamèntin e cussì tant fuàrt?”
          E luj a mi: “Ti lu dìs s’i ti lu vùs.

          A no'an chìscjus speransa da la muàrt;
          la so vita svuàrba a è tant basa,
          ca ’nvidièjn dut sè ca no ghi fà part.

          Fama di lòu il mont a no ghi’n lasa;
          tant Bontàt che Gjustìsia ’jù trata mal:
          lasànju lì ca sòn; vuarda e pasa.”

          E jò, rivuardànt, jodùt i’ai un segnàl
          che zirànt cussì tant svelt al zeva
          che al jòdilu ben al pareva mal;

          e davòu na fila lungia’l veva
          di zent, che jò i no varès maj crodùt
          che cussì tanta la muàrt disfada a‘n veva.

          Dopo ch’i vevi qualchidùn cognosùt,
          necuàrt mi'eri da l’ombrena di chèl
          che par viltàt fàt al veva’l grant rifiùt.9

          Capìt i vevi pròpit a volu che chèl
          scjap che chì i'jodevi a èrin i pauròus
          rifiutàs dai amìs e dai nemìs dal cjèl.

          Scjù puòrs disgrasiàs maj vivùt a vèvin;
          dùcjus nùs a èrin, e becàs par dut
          da èspis e da moscjòns a vegnèvin.

          Rigàdis di sanc ghi vèvin li mùšis rindùt;
          ai so piè s’implombava’l pantàn di làgrimis
          e’l vegneva da vièrs schifòus lecàt dut.

          Vìnt sùbit dopo notàt altri tròis,
          e zent jodùt ta la riva d’un grant flun;
          dìt i vevi: “Mestri, a’è miej ch’i ti còntis

          cuj ca sòn chej là e parsè che ognidùn
          al pàr tant pront di zì ta che altra banda:
          lus an d’è pucja e i no’n cognòs nencja un.”
          E luj a mi: “Dut ti sarà avonda
          clar cuant ch’i fermarìn i nustri pàs
          là dal Acherònt, ta la so banda.

          Alora cuj me vuj vergognòus e bàs,
          temìnt che’l me tabajà puc ghi plašès
          fin’n riva dal flun dìt mi'eri: Tàs.

          Alora’n ta’un barcjòn cuj’ i jòdiu adès?
          Un vecjàt10 dut blanc dal pelàn stravècju,
          cal sigava: “Guaj a vuàltris, spirs maladès!

          No rivarèis maj i poscj’ als a jòdiu:
          i vuèi menavi’n ta che altra riva,
          ’ndà che’n cjàlt o’n frèit, il scur al vèn sempri jù.

          E tu ch’i ti sòs chì, ànima viva,
          và via da scjù chì, ca sòn dùcjùs muàrs.”
          Ma jodùt ch’i no lasavi la riva,

          dìt al al veva: “Par altra via o puàrs
          par pasà'n spiàgja ti rivaràs, no chì:
          una barcjuta, jòt, ti menarà pì tars.”

          E’l me capo a luj: “Caròn, stà fer lì:
          al vòu cussì ’ndulà che dut si pòl vej
          e sè ca si vòu; nòsta domandà di pì.”

          E èco che fers 'èrin stàs chej cragnòus pej
          dal barcjadòu di che lìvida palùt,
          cuj vuj coma bòris ròsis, puc biej.

          Ma scju spirs, ognidùn dal dut nut,
          s’impalidìvin e batèvin i dincj’
          apena ca sintèvin il parlà crut:

          a bestemàvin Diu, pari, mari e parìncj’,
          la zent e’l post e’l timp e’i gragnej
          da la so siminsa—e via cuj dincj’.

          Sul pì tars, tegnìnsi stres insièmit, chej,
          frignànt fuàrt, èco ca zèvin tal salvadi rivòn
          cal cjoj sù chej che di Diu no vòlin savej.

          Cuj vuj in bora, chel demòni, Caròn,
          a ghi fà un sen e dùcjus al cjoj sù;
          par chej ca vàn plan, al è'l remo bastòn.

          Coma che d’autùn li fuèis a còlin jù
          una dopo l’altra, fin che da li bràghis
          dùtis in cjera a còlin jù da la sù,

          cussì a era cun che brùtis simìnsis
          di Adàm, che dal rivòn si butàvin,
          un’a’una, com’chel usièl ch’i ti clàmis.

          E jù che’n ta l’onda scura a zèvin,
          ma prima ’ncjamò di rivà par di là,
          chì di cà àltris tàntis a vegnèvin.

          “Cjàr’l me bon zòvin,” dìt al veva'l me mestri ulà,
          “chej ca vàn a murì’n ta l’ira di Diu,
          dùcjus da ogni paìs a vègnin cà;

          indà che prons a sòn di trapasà chel flun la jù,
          spronàs—e coma!—da la gjustìsia dal’Alt;
          cussì che, timòu o no, no si pòl, po, fermàju.

          Par chì, maj nisùn al pasa sensa tuàrt;
          però, se Caròn di te si lagna,
          zà ti sàs il parsè dal so lamìnt fuàrt.”

          A la fin di chistu, sta scura cjampagna
          tremàt a veva tant fuàrt che pal spavìnt
          il sudòu la front encjamò mi bagna.

          Lagrimànt a veva la cjera soflàt fuàrt un vint,
          e di un un colòu ros lampà i vevi jodùt,
          che cjòlt mi veva a colp ogni sintimìnt;
          e jù che’nsiminìt a cjaf in jù i'eri zùt.







Cjànt Cuàrt
          Ròt dut ta'un colp si era chel sun profònt
          da’un rumoràt ch'i vevi alòr sintùt,
          com’un ch’a colp sveàt al torna tal mont.

          E’n zìru i vevi il vuli ripošàt movùt;
          sù i'eri a colp levàt e'i vevi atòr vuardàt
          par cognosi’l post ’ndulà ch’i’eri vegnùt.

          I vevi’ntivàt di èsimi'n tal orli cjatàt
          di che valada dal buròn doloròus
          che sensa fin al risèif un lamìnt scunfinàt.

          Scùr e profònt al era stu buròn nulòus,
          tant che par cuant ch’i vuardavi tal font,
          nuja'i no jodevi ca nol fòs dal dut pietòus.

          “Adès vèn, ch’i zìn jù’n ta stu svuàrp di mont,”
          tacàt al veva il poeta, palidùt:
          “jò prin i saraj e tu ti saràs secònt.”

          E jò, che’l so colòu i vevi ben jodùt,
          dìt ghi vevi: “Coma’i faràju, s'i ti pènsis
          che coragju ti’as da dami in dut?”

          E luj: “Il grant patì di che persònis
          ca sòn ca jù mi fàn tant impalidì
          dal dolòu che tu poura ti lu stìmis.

          Zìn, ch’i vìn tanta strada da fà’n ta stu dì.”
          Cussì dišìnt partìt al era e menàt
          mi vevaal prin sìrcul cal ’mbràsa chel abìs lì.

          Ta chel post chì, da chèl ch'i vèvin scoltàt,
          no'l era tant il planzi ma'l suspirà
          che tremà’l feva dut par l’eternitàt.

          Chistu al era’un patì sensa turtura
          par cussì tàncjus di lòu da no crodi:
          frùs, fèminis e òmis a’n d’era na vura.

          Il bon Mestri a mi: “No vutu di
          chej spìris lì ch’i ti conti cuj ca sòn?
          Prima di zì ’ndavànt i vuej fati jodi

          che lòu maj pecjàt no'an, ma'i mèris ca àn
          no bàstin, parsè che maj no’an vùt batièšin,
          cal parta a chel crodi cal è par te tant bon.
          Vìnt lòu vivùt davànt dal Cristianèšin,
          Diu no’an vùt ocašiòn di adorà;
          e un di chìscjus i soj jò medèšin.

          Par difiès cussì, e no par mal operà,
          i sìn pierdùs, e dom’ di chistu ufindùs:
          che dut i dešideràn, sensa nisùn sperà.”

          Fàt tant mal mi vèvin i pensèis apena sintùs—
          ma cuancju di lòu dal pì grant valòu
          jodùt i vevi, e dùcjus in ta chel limbo tegnùs!

          “Còntimi, Mestri, còntimi, signòu,”
          par volej èsi sigùr (i vevi scuminsiàt)
          di che buna fede ca vìns ogni eròu:

          “fòu da stu post chì, cal vedi meritàt
          o no, no eše maj nisùn stàt beàt?”
          Capìt a volu il me significàt,

          al veva dita: “Dut nòu i eri'n ta stu stàt
          cuant ch’jodùt i vevi un grant omp e potènt,
          cun un clar sen di vitòria coronàt.11

          Cun luj al era il pari da la zent,
          il fi Abèl e l’ànima di Noè,
          e di Mošè, legista e ubidiènt;

          il vecju Abramo e Davìt il re,
          Israèl cun so pari e cuj so fioj,
          e Rachèl che tant al voleva vej cun sè:

          chìscjus e àltris . èrin da Luj;
          e ti’as di savej che prima di lòu
          nisùn si salvava, s’a no’èrin ànzui.”
          Al parlava ma’i no stèvin in davòu;
          scjavasànt il bosc i paràvin via,
          stu bosc plen di spìris d’ogni colòu.

          No èrin ’ncjamò tant lontàns zùs vìa
          dal post dal sun, cuant ch’i’ai jodùt un fòuc
          che’l scur di chel mont al scorsava via!

          I’èrin encjamò un puc lontàns dal lòuc
          ma mi veva dut ta’un colp parùt di jodi
          se zent in gamba ca vegneva da stu lòuc.

          “O tu che siènsa e àrt bon ti sòs da godi,
          cuj sonu chìscjus ca’an cussì tant rispièt?
          Che coma i àltris no sòn si pòl ben crodi.”

          E luj: “Di cussì tant onòu a sòn sogèt,
          e cussì ben lasù di te a sòn tratàs,
          che’l cjèl’ju gràsia e’n davànt ju mèt.”

          Intànt na vòus sintùt i vevi uchì a bàs:
          “Fèjghi tant onòu a stu grant poèta:
          al’tòrna’l spirt di chèl ca ni veva uchì lasàs.”

          Cun la vòus adès di nòuf cujèta,
          cuatri spìris jodùt i vevi vignì uchì,
          cu la muša nè trista nè contenta.

          Il me bon mestri tacàt al veva cussì:
          “Vuarda chel là, cu la spada'n ta la man,
          che cjaminànt al stà davànt di chej tre lì.

          Chistu al è Omero, poeta sovràn,
          ’l altri’l è Oràsio, satìric, cal vèn;
          Ovidio’l vèn ters e par ultin Lucàn.

          Però coma che ogni un al convèn
          tal nòn cal à sunàt cu’na vòus besola,12
          a mi fàn onòu, e di stu chì a fàn ben.”

          Jodùt cussì i vevi duta la biela scuèla
          di chel siòr cal à cussì alt il cjànt,
          che pì’n alt daj àltris com’aquila’l svuàla.

          Stàs ca èrin un puc insièmit, rašonànt,
          vièrs me si èrin voltàs e fàt mi vèvin bon sen,
          e’l me mestri ridùt mi veva, e tant.

          Pì onòu encjamò fàt mi vèvin—oh in plen!—
          e consideràt mi vèvin un da la so schiera,
          cussì che sest i eri tra chel grant inzèn.13

          Zùs cussì i èrin fin là da la lumiera,
          parlànt di ròbis che’l taši’l è bièl,
          pròpit coma’l parlà ’ndulà cal era.

          Rivàs i èrin al piè di un nòbil cjascjèl,
          circondàt sièt vòltis da grandi mùris,
          e difindùt dut atòr da un rìvul bièl14.

          Chistu i vìn nu pasàt coma cjèris dùris;
          cuj grancj poès i soj entràt par sièt puàrtis
          ca ni’àn partàt ta un pràt di èrbis vèrdis.

          Uchì a era plen di zent cun mùšis gràvis,
          che di grant autoritàt a parèvin;
          tant puc a parlàvin, ma cun vòus dòlsis.

          Cussì, tiràs un puc in bànda i si èrin,
          in ta un post vièrt, luminòus e alt,
          che jodi dùcjus cuàncjus i podèvin.

          Pròpit li’n davànt, in ta chel bièl vert di smàlt,
          li grandi ànimis a mi vèvin mostràt,
          che di vej jodùt i’ài ‘ncjamò tant riguàrt.

          Elèctra cun tancju compàis i vevi notàt,
          che fra chej cognosùt i vevi Ètor e Enèa,
          e Sešar dut armàt cul vuli 'nflamàt.

          Jodùt i vevi Camila e Pantasilèa
          da l’altra banda, e encja il re latìn
          cal era lì cun so fia Lavinèa.

          Jodùt i vevi il Brut, scorsadòu diTarcuìn,
          Lucrèsia, Gjùlia, Màrsia e Cornèlia;
          e’n banda, besòu, jodùt i vevi Saladìn.

          Dopo ch’un puc alsàt i vevi li sèis par aria,
          Jodùt’i vevi'l mèstri di chej ca sàn15
          sintàt cuj grancj'da la filošofia.

          Dùcjus lu mìrin, dùcjus onòu ghi fàn:
          uchì jodùt pur i vevi Socrate e Plàton
          che davànt daj àltris sempri visìn ghi stàn;

          Democrito che’l mont a cašu al pòn,
          Diogene, Anasagora, e Tal,
          Empedocle, Eraclito e Zenòn;

          E jodùt i vevi'l bon risevitòu dal cuàl—
          di Diòscoris i parli—e pur Orfèo,
          Tulio, Lino, e chel Seneca moràl;

          Euclide’l geometra e Tolmèo,
          Ipocrate, Avicena e Galièn,
          Averòis e’l so timòn, Aristotèo.

          I no pòs jò diši di dùcjus in plen
          parsè ch’i’ài encjamò tant da contà,
          e’i fàs, no’l contà, ogni tant a vàn a sen.

          Intànt, daj sèis ch’i èrin, in doj i sìn cà:
          e’l duca, cal sà, mi’à menàt via di là,
          fòu da la calma, là ca si sìnt tremà;
          là che nuja, po, no si pòl pì luminà.







Cjànt Cuìnt
          Cussì, zìnt jù, il prin sìrcul i vevi  lasàt
          e jù’n tal secònt, che mancu spàsiu al à,
          ma di dolòus e lamìns tant pì colmàt.

          Mìnos—orìbil!—a si sìnt rugnà:
          al vuarda li còlpis’n ta chist’entrada,
          e’l lasa’l codòn ca si rangj’ a gjustisià.

          I dìs che cuant che ànima mal nasuda,
          a ghi vèn davànt, dut’a si confesa;
          luj, che di pecjadòus s’intìnt avonda,

          a la mèt’n tal infièr com’che ben al sà:
          a si rodolèa la coda atorotòr,
          secònt cuant jù ca varès da zì a stà.

          Sempri tàntis di lòu a ghi stàn intòr;
          un’a’una a vàn al so judìsi;
          a dìšin e jòdin, e dopo jù’n tal fòr.

          “O, sòtu chì tal post daj dolòus tu, sì?”
          dìt mi veva Mìnos al vèimi ulì jodùt,
          pal momènt bandonànt il so ufìsi,

          “Atènt dal entrà e no fidati di dut:
          cròt puc a la grandesa da l’entrada!…”
          E’l me siòr a luj: “Parsè sìghitu, brut?

          Nosta ’mpedì’l destìn da la so strada:
          al à volùt cussì ’ndulà ca si pòl
          sè ca si vòu; pì di tant no domandà.”

          A chistu punt il penòus lagnasi nol’
          àju tacàt a sìnti! Ulà i eri vegnùt
          che’l grant planzi pierdi mi feva’l contròl.

          Rivàt’i eri ’ndulà che’l luši’l era mut,
          e’un rugnì si sinteva da temporàl
          cuant che'l mar al è da vins contràris sbatùt.

          Maj si straca sta bufera infernàl,
          ma i spirs a malmena e strisina,
          a ju svolta e sbàt coma che fà al sà’l mal.

          Cuant ca rìvin davànt da la ruvina,
          a sìntin tant sigà, planzi e lamìns,
          e bestemà fuàrt la virtùt divina.

          Capìt i vevi che’a sta sorta di turmìns
          danàs a èrin i pecjadòus carnaj,
          ch’al apetìt a sotomètin la mìns.

          E com’che l’àlis a pàrtin i sturniej
          fis coma nùlis cuant cal fà’l grant frèit,
          cussì chel vìnt i spirs mal nasùs, chej,

          jù sbalotèa chì, lì, sù, jù, pròpit tant;
          nisuna speransa’a ghi dà maj cunfuàrt,
          no di finì, ma d’un sufrì mancu grant.

          E coma i grù che’n alt a cjàntin da muàrt,
          fasìnt’n ta l’aria na riga lungja,
          cussì jodùt i'ai vignì, strisinànt tuàrt,

          ch’ombrènis che’l vint’l partava dongja.
          Par chistu dìt i vevi: “Cuj sonu, Mestri,
          chej che l’aria nera cussì tant ju stangja?”

          “La prima di lòu che tu i ti’as estri
          di cognosi,” rispundùt mi vev'alora,
          “a era regina di lènghis—un mostri!

          Ai vìsis dal cuàrp butada, sta siora,
          i plašèis libidinòus a veva fàt lècit,
          par scušà chej che per chej ic a era siora.

          Semiràmis a era, e d’ic a è stàt scrìt,
          che suseguìt a veva Nino, dopo vèjlu spošàt:
          a regnava cjèris che’l Sultàn al à par dirìt.

          L’altra a è chè ca si veva par amòu copàt,16
          rompìnt fede cu la siniša dal so omp;
          dopo a vèn Cleopatra, spirt ’mpasionàt.

          E Èlina pur t’jòdis, che par un omp
          tant timp coròt a à; e t’jòdis il grant Achìl
          che fin’n fin par amòu al à lotàt, puòr omp.

          I t’jòs Paride, Tristàn,” e pì di mil
          òmbris mostrànt e nominànt mi'era zùt,
          ch’amòu scurtàt’l vivi ghi veva'n mòut sìmil.

          Dopo che'l me bon insegnànt i vevi sintùt
          nomà che siòris antìchis e’i so siòrs,
          e pietàt sintùt e'i sintimìns cuaši pierdùt,

          scuminsiàt i vevi, “Poeta, dami la vòus
          par parlà cun chej doj che ’nsièmit a vàn
          e lišerùs a somèin ’n ta stu vint estròus.”

          E luj a mi: “Ti’u jodaràs cuant ca saràn
          pì visìns; alora tu ti’u’mploraràs
          pal amòu ca ju mòuf, e lòu a vegnaràn.”

          Alòr’ apena che’l vint visìns ju veva menàs,

          clamàs i'u vevi: “O ànimis afanàdis,
          parlàini pur, se à àltris no ghi displàs.”

          Coma colòmbis da voja clamàdis,
          àlis alsàdis e’n tal dols nit fèrmis,
          a vègnin par l’aria dal volej partàdis;

          cussì lòu, li zens di Didòn lasàdis,
          a nù vegnùdis a èrin par l’aria tonfa,
          cussì fuàrt che stàdis a èrin d'afièt clamàdis.

          “O tu ànima dal cussì tant bon fà,
          che višitànt ti vàs par stu vint scur
          nù, che’l mont tinzùt di sànc i vìn timp fà,

          se’l re dal universo no ni fòs dur,
          di còu lu prearèsin di dati pas,
          a ti che’l nustri grant mal ti fà’un dòu pur.

          Di chèl che scoltà e che parlà vi plàs,
          nu’i scoltarìn e’i vi parlarìn a vuàltris
          mentri che’l vint, com’cal è cal fà, al tàs.

          Jò, scoltàit, i soj nasuda’n ta li bàndis

          dongja il mar ’ndulà che’l Po al vèn jù
          par mètisì’n pas cuj so tributàris.

          ’L amòu, che tal còu bon si taca sùbit sù,
          su chistu chì dal bièl aspièt si veva pojàt
          e cjòlt mi'era stàt; il coma nol vòu zì jù.

          ’L amòu che’l amànt al vòu sempri riamàt,
          dàt mi veva di chistu un plašej cussì fuàrt
          che, coma ch’i t’jòs, no mi’à ’ncjamò lasàt.

          ’L amòu menàt ni veva a la stesa muàrt:
          maladèt chèl che la vita ni’a robàt.”
          Sti peràulis di lòu tocjàt mi vèvin fuàrt.

          Puòr’ànimis, i vevi pensàt, sè ca àn pasàt!
          Sbasàt i vevi'l cjàf, e tegnùt tant bas,
          fin che’l poeta “Sè atu?” mi veva domandàt.

          Rispundùt ghi vevi cussì:  “O sè sfurtunàs!
          Cuancju pensèis dols, cuancju dešidèris,
          che menàt a àn scju chì’n tal doloròus pàs!”

          A lòu ziràt, movùt da chisti ròbis,
          tacàt i vevi: “Francesca, il to sufrì grant
          e lagrimà tant dòu mi fàn, tu ti lu capìs.

          Ma dìšmi, al timp dal dols suspirà e tant,
          a sè e coma vi àja ’l amòu concedùt
          di savej chèl ch’i stèvis dešiderànt?”

          E ic a mi: “No’è nuja di pì brut
          che’l recuardasi daj momèns pi biej
          ’n ta la mišèria; e chistu’l to mestri lu sà dut.

          Ma se la prima radìs ti vòus savej
          dal nustri amòu, se pròpit ti lu vòus,
          alora planzìnt contàtilu i vuej.

          I stèvin na dì lešìnt chel toc gustòus
          di Lanselòt e’l amòu cal sinteva:
          besoj i èrin e par nuja sospetòus.

          Pì di na volta i vuj ni voltava
          chel leši, e palidùs i restàvin;
          ma doma un momènt ni ruvinava.

          Cuant ch’i lešèvin com’che’l ridi amàt
          al vegneva tant busàt da tal amànt,
          chistu che di me no si’a maj distacàt,

          la bocja’mi’à busàt e’l à tremàt tant.
          Galeòt al era’l lìbri e’l so autòu:
          da chel dì lešùt i no vèvin pì ’ndavànt.”

          Mentri che un daj spirs al contava di còu,
          Chel altri al planzeva, cussì che di pietàt
          mi soj sintùt mancjà, coma un cal mòu.
          E jù’i eri zùt, coma un cuàrp muàrt colàt.







Cjànt Sest
          Al tornà da la mìns, che sierada si’era via
          pa da la grant pietàt daj doj cugnàs,
          che plen lasàt mi vèvin di malincunìa,

          turmìns nòufs e tancju altri spirs tormentàs
          i’mi jòt atòr: che uchì i mi movi,
          o ch’i mi vòlti ulà, par dut i jòt danàs.

          I’soj’n tal ters sìrcul, ’ndulà che’l plovi
          eterno al è, maladèt, frèit e tant grèif;
          chì dut al è sempri’l stes; maj nuja ca zovi.

          Tampiesta grosa, aga sporcja, e nèif
          a si discàrga in ta chist’ària nera
          e’a marsìs la cjera che dut chistu a risèif.

          Cerberus, crudèl e orìbil fiera,
          al zeva cainànt cu li so tre gòlis
          su zent impantanada che chì a era.

          Vuj ’nflamàs, barbòn grisignòus e grìs,
          pansòn sglonf e òngulis lùngis,
          al sgrifa, al spela e’l sventra i spìris.

          La plòja ju fà sigà coma càgnis:
          si ripara ognidùn'n tal altri cjantòn
          e sempri si stuàrzin, chisti carògnis.

          Cuant ch’ jodùt ni veva, Cerberus, stu vieròn,
          li bòcis vierzùt al veva e li sgrìnfis mostràt;
          dut il cuàrp si moveva di stu bestiòn.

          Il me duca al veva li so mans sbasàt,
          e cul puj plen di fangu fàt si veva’ndavànt
          e’n ta li gòlis afamàdis lu veva casàt.

          Coma un cjàn che bramànt al vèn bajànt
          e si cujèta cuant che alc nenfra'i dincj’ ghi vèn metùt
          e par divoralu tant da fà si dà, lotànt,

          cussì a fèvin chès, dal aspièt sporc e brut,
          di Cèrberus, il demòni; ogni so bajà un repetòn,
          che ogni danàt sort al voleva èsi dal dut.

          I zèvin su l’òmbris che sbatùdis a sòn
          da stu scrosòn di ploja, e’i piè i pojàvin
          su li vanitàs17 che vera zent no sòn.

          Distiràdis par cjera dùtis’a èrin,
          fòu che una che svelta si veva sintàt
          cuant ch’jodùt a veva che davànt ghi zèvin.

          “O tu che’n ta stu infìèr ti sòs entràt,”
          dìt mi veva, “dìs cuj ch’i soj, s'i ti lu sàs:
          stàt ti sòs tu, prin che jò’i fòs disfàt, fàt.”18

          E jò a ic: “Il tant dolòu ch’i ti às,
          forsi da la me mins a ti tira fòu:
          i càmbius tos, purtròp, in mins no mi sòn restàs.

          Ma dìšmi cuj ch’i ti sòs che stu dolòu
          ti às e chista tant granda pena
          che, se no la pì granda, a fà tant dòu.”

          E luj a mi: “La to sitàt, che tant a è plena
          d’ invidia che zà fòu a vèn daj òrlis,
          tegnùt mi veva in ta na vita serena.

          Vuàltris sitadìns Cjaco i mi clamàvis:
          par via di che stupida di gola
          i’soj’n ta la plòja, com'che tu ti jòdis.

          E jo, puorànima, no soj besola;
          sti àltris a sufrìsin il stes afàn

          pa la stesa colpa,” e dìt nol vev' altra peràula.
          Ghi vevi rispundùt: “Cjaco, il to malàn
          mi’è pešànt, e al lagrimà m’invida;
          ma dìšmi, si ti lu sàs, ’a sè ca vegnaràn

          ducju chej da sta sitàt dividuda;
          s’an d’è di drès; e dìšmi la rašòn
          che di tant malvolej a è batuda.”

          E luj a mi: “Dopo ’na lùngja tensiòn,
          a vegnaràn al sanc, e la part salvàdia,
          che altra fòu a butarà cun violensa e pasiòn.

          Pì’ndavànt a susedarà che chist’a si sesti via
          entri tre àis, e ca zedi a vinsi l’altra
          par fuarsa di chèl, po, ca la sà lungja.

          Par un bièl puc i cjàfs als a tegnarà,
          pocànt chej àltris amondi in jù,
          coma, po, che di diplàšighi a vès na vura.

          Di drès a'n d’è doj, ca sòn puc scoltàs sù:
          supiàrbia, invìdia e’varìsia ’sòn
          li tre falìscjs che rovàns i còus ni tègnin, a nu.”

          Dìt alora'l veva sè che fàt mi veva compasiòn;
          e jò a luj: “Di pì i vuej ch'i ti m’insègnis:
          di pì parlà alora fami un regàl bon.

          Farinàta e’l Teghiàl, zent ch’èrin dègnis,
          Jàcu Rusticùs, ‘Rigo e’l Moscja
          e daj àltris ch’al ben fà s’inzegnàvin19, dìs

          ’ndulà ca sòn, che d’jòdiu i vuej riscjà;
          che jò i’ai pròpit tanta voja di savej
          s’a sòn la sù o se ’l infièr ju pescja.”

          E luj: “Lòu a sòn nenfra l’ànimis dal neri p’intej:
          divièrsis còlpis ju tira vièrs il font:
          s’i ti vàs p’in jù, ti jodaràs ben chej.

          Ma cuant che lasù ti saràs in tal dols dal mont,
          i speri ch’i ti mi metaràs in mìns di àltris:
          basta; di dìšiti di pì i no soj pì pront.”

          Da chì, di sbiègu mi deva ocjàdis;
          mi sbircjava, e dop’un puc al veva i vuj sbasàt,
          e’l rest, cun che altr’ ànimis infangàdis.

          E’l duca a mi: “Pì nol vegnarà sveàt
          fòu che dal sun da l’angèlica tromba,
          cuant ca vegnarà la nemiga potestàt:

          ognùn al riodarà la so puora tomba,
          sù’l cjolarà la so cjàr e figura,
          e’l sintarà chèl che sempri’l rimbomba.”

          Scjavasàt i vèvin sta sporcja mistura
          di ombrènis e plòja, zìnt amondi plan,
          tocjànt un puc da la vita futura:

          fin ch’jò dìt i vevi: “Mestri, scjù turmìns ca’an,
          a cresarànu dopo la gran sentensa
          o pì pìsul al doventaraja dopo ogni so afàn?”

          E luj a mi: “Tòrna ta la to siensa,
          ca vòu, cuant che pì a è la roba perfeta,
          che pì si sint’l ben, ma encja’l mal s’intensa.20
          Par che lòu—ognidùn di sta zinìa maladeta—
          in vera perfesiòn maj pì no zaràn,
          di là pì che di cà chistu ognùn si speta.”

          Atòr di che strada zùs i èrin man a man,
          parlànt tant di pì di chèl ch’jò i’ài dita;
          e rivàs i èrin indulà ca è pì malàn:
          e Pluto, il grant nemìc, a è chì cal stà.







Cjànt Siètim
          “Papè Satàn, papè Satàn, alepì!”21
          al à tacàt Pluto cu la so vòus ràuca;
          e chel omp gentìl che tant al sà, e pì,

          par dami cunfuàrt dìt mi veva: “Vèn cà,
          no vej poura, che par tant che luj’l provi,
          di lasà sta riva no ni tegnarà.”

          Alora, voltàt vièrs chèl dal sglonf lavri,

          dìt ghi veva: “Lupo maladèt, tàs sù:
          cu la to ràbia rošeèiti pur par dentri.

          A no è sensa rašòn ch’i zìn chì jù:
          Cussì’l è volùt’n tal alt, ’ndà che Michèl
          vendicàt si'a par che ribeliòn la sù.”

          Coma vèlis sglonfàdis da’un vint puc bièl
          a còlin spleasàdis a bas dal àrbul,
          cussì colada a era’n cjera sta bèstia crudèl.

          E rivàs i èrin tal orli dal cuàrt sìrcul
          entrànt sempri pì ta la riva dulìnt
          ca ’nsàca dut’l mal dal mont, grant e pìsul.

          Ahi, gjustìsia di Diu! Cuj tègnia’n mint
          i nòufs patimìns e dolòus ch’i’ài jodùt?
          Parsè cjastiani cussì? diši i intint.

          Coma ca fà l’onda ulà’n ta chel stret brut22
          ’ndà ca si ròmp cun chè ca vèn dal altri mar,
          cussì a convèn ch’uchì la zent si tegni lontanùt.

          Che chì a era pì zent dal sòlit a era clar;
          da na banda e da l’altra, sigànt fuàrt,
          remenànt pèis cun un sfuàrs grant e clar,23

          a si sbatèvin intòr, e sintìnt tuàrt,
          ognidùn si zirava e voltava ’ndavòu,
          sigànt: “Parsè cussì tirchio?” e “Parsè no, stuàrt!”

          A si ziràvin lì ca era puc lušòu,
          dapardùt par na banda e basta,
          e via cul sigà plomp di dolòu;

          alòr’a si voltàvin, sensa sosta,
          pal so miès sìrcul ta che altra gjostra.
          E jò, cul còu cal steva mal e basta,

          dìt i vevi: “Mestri, fami 'na mostra
          da la zent ca è uchì: soni dùcjus clèrics
          chej tonsuràs a la nustra sinistra?”

          E luj a mi: “Dùcjus’ stàs a èrin stràbics
          di mìns cussì tant in ta la so vita,
          che spèšis bùnis maj fàt no vèvin24, scjù lambìcs.

          A vègnin zà ben bajàs,” al à dita,
          “cuant ca rìvin in taj doj puns dal sìrcul
          indulà che colpa contrària a ju smista.

          A èrin, chìscjus, prèdis, che di tèt pelòus sul
          cjàf no'n vèvin, coma pur pàpis e cardinài,
          che crumìros a èrin, grant e pìsul.

          E jò: “Mestri, fra chìscjus, ognidùn tramaj,
          i varès jò da cognosi qualchidùn
          di chej che 'nfangàs si sòn di scju mài.”

          E luj: “Pensèis strans ti às, ogni un:
          pa la vita ’gnoranta ca ju’a tant sporcjàs,
          scurs doventàs adès a sòn, ognidùn.

          A pararàn via par sempri a fà fracàs:
          chìscjus25 fòu a vegnaràn dal sepulcri
          cul puj sieràt, e’i àltrìs cuj cjàfs spelàs.

          Il mal dà e il mal tegni il mont pulcri
          a ghi’à cjòlt, e menàs’n ta sta barufa:
          sèdin se ca sèdin, jò’i no ju ’mpulcri.26

          Adès ti jòs, fiòl me, ca no fàn mufa
          i bens metùs in man da la Furtuna,
          che di lotà par chej la zent maj si stufa;

          pars’che dut il oru cal è sot la luna,
          e cal è zà stàt, a’chist’ànimis stràchis
          a no ghi zovarès, nencja, po, a una.”

          “Maestri,” dìt ghi vevi, adès ti mi dìšis:
          “Chìsta Furtuna che tu ti’as minsonàt,
          sè ca è, che’i bens dal mont’a à’n ta li sgrìnfis?”

          E luj: “Puori creatùris, cuant stonàt
          ch’i vèis—cuanta gnoransa—e chist vi ufìnt!
          Adès capìs ben il me significàt.

          Chèl che dut’l savej al à sempri prešìnt,
          i cjèlos fàt al à e ghi’a dàt la guida,
          cussì ch’ogni part’n t’ogni part a và risplendìnt,

          e la lus par dut compaj al fida;
          cussì cu li ròbis bièlis d’ogni dì:
          al vòu ca vegni ogniduna in tal mòut spartida

          che ulì sempri ferma no resti, di dì’n dì;
          ma che da zent a zent e sanc a sanc
          sensa ’l impedimìnt dal omp a zedi.

          Pars’che la zent a và’n sù e’n jù, flanc a flanc,
          seguìnt da la Furtuna il judìsi,
          che platàt al è com’na bišàta’n tal fanc.

          A no è contrast fra ic e’l vustri cognosi:
          chìsta a prejòt, a gjùdica, e a proseguìs
          a regnà; pur altri dìus a fàn cussì.

          Li so permutasiòns a no àn pàušis:
          la necesitàt cori ’la fà a fuàrt,
          cussì spes zens a'n d'è ca si mùtin, e tàntis.

          Chìsta a è chè ca risèif sempri tant tuàrt
          encja da chej ca varèsin da plaudìla;
          a ghi dàn colpa, lòu, cun vòus ca à dal stuàrt;

          Ma ic a è cuj beàs; colpa non d’è ulà:
          cun l’altri prin’ creatùris contenta,
          a si la gòt a zirà la so rodela.

          Adès zìn jù là che di pietàt an d’è tanta;
          zà a cola ogni stela che’n sù a zeva
          cuant ch’jò movùt mi'eri, e al è’l pì stà vietàt.”

          Zùs i’èrin atòr dal sìrcul; ulì si jodeva
          na fontana ca boleva e colava
          in ta un fosàl che da lì’l vegneva.

          Ulì na vura l’aga scura a rugnava
          e nu, zìnt davòu di che onda cjalinòša,
          jù i èrin zùs, pa’un troj che’n banda’l menava.

          Styx si clama sta zona paludoša;
          uchì a còr sta puora roja, vegnìnt jù
          al piè di sta riva griša e pietoša.

          E jò, che da chì i vuardavi fis la jù,
          jodùt i vevi zent ’nfangada’n ta chel pantàn:
          nus e cul mušu che dùcjus a tegnèvin in jù.

          Chìscjus si malmenàvin cu la man
          e cul cjàf e cul pet e encja cuj piè,
          e a si sbranàvin cuj dincj’, plan a plan.

          Alora’l bon mestri: “Fiòl me bon, chì a è
           l’ànima di ognidùn vinsùt da l’ira;
          i’vuej pur che tu ti vègnis a crodi che

          sot da l’aga a è zent ca suspira
          e ca fà bulì chist’aga fin parzora
          coma che’l vuli a ti dìs, là cal zira.

          Dal fangu a dìšin:”Vilìs i’èrin na vura
          ’n ta l’aria dolsa che’l soreli al ’legrìs,
          rošeàs dentri da rabia e malora.

          Adès  i sìn chì malcontèns’n ta scju fàngus grìs.
          Chist’ ìn27 a lu sgorgolèin scju puòrs brùs
          che’n peràula clara no ti’u sìntìs.”

          ‘Cussì da stu cragnòus di post via i’sìn zùs.
          Tegnìnsi tra la riva secja e’l miès,
          e vuardànt chej ca vèvin in ta sta melma il singlùs,

          dongja di na tor i stèvin rivànt adès.







Cjànt Otàf
          Jò’i dìs, zìnt ’ndenànt, che amondi prima
          ch’i rivàsin al piè di che alta tòr
          i nustri vuj a èrin zà zùs insima,

          ’nta che do flamùtis ch’i ghi vèvin jodùt ’ntòr
          e n’altra che da lontàn ni feva sen:
          se fadìja a cjòlighi'l vuli d’intòr!

          Jò, vièrs il mar voltàt cul còu dut plen,
          dìt i vevi: “Chistu sè’l dìšia, e sè cal rispùnt

          chel altri fòuc, e cuj’l eše ca lu mantèn?”

          E luj a mi: “In ta l’onda sporcja belzà tant
          ti pòdis tu jodi chèl ca si speta,
          se’l fangu fumòus no lu plata a stu punt.”

          Na cuarda no’a maj pocàt da sè saèta,
          ca corès via par l’aria finuta
          com’ch’jò’i’ai jodùt ‘na nàf pisuluta

          vignì par aga vièrs nu, sta navuta,
          governada da doma un galeòt,
          cal sigava: “Ti sòs chì, ànima bruta!”

          “Flegiàs, Flegiàs, nosta fà tant’l simiòt,”
          dit al veva il me siòr, “in ta sta grota:
          ti ni’as doma pasànt’n ta chistu cašòt.”

          Coma chèl che’l grant ingàn al scolta,
          ca ghi’è stàt fàt, e al è dopo malcontènt,
          cussì Flegiàs: rabia’n d’aveva, e tanta.28
          Il me duca al era alòr montàt in barcja, atènt
          che jò dopo di luj i ghi zès dentri;
          che plena’a era alòr cun me prešènt.

          Dentri i sìn entràs, cun me al centri,
          e seànt a zeva la prua antica
          ’n ta l’aga tant di pì che se vùt a vès altri.

          Cuant ch'i pasàvin la palùt muarta par cà,
          davànt di me metùt si'era un infangàt a plen
          che dìt al veva: “Prin da l’ora, se fatu cà?”

          E jò a luj: “Jò’i no resti, encja si vèn;
          e tu cuj sotu, ch’i ti sòs cussì brut?”
          E luj: “I soj un che dal planzi no si tèn.”

          E jò a luj: “Cul planzi e pur cul lut,
          spìrit maladèt ti sòs’n ta scju ledàns.
          Ti cognòs, encja s'i ti sòs spòrc par dut.”

          Alòr’l schifòus pojàt'l veva sul lèn li mans,
          ma’l Mestri, necuarzùt, jù a lu veva pocàt,
          dišìnt: “Còr jù di chì cun chej altri cjàns!”

          Sùbit dopo, il cuèl a mi veva 'mbrasàt,
          e busàt pur, dišìnt: “Ti sòs plen di sdegnu;
          beàda ic29 che par te a si à ’ncintàt!

          Chel lì tal mont stàt plen di orgòliu;
          bontàt non d’è ca imbielisi 'l so recuàrt:
          par chèl stu danàt tant furiòus al è ca jù.

          An d’è tàncjus lasù adès ca fàn riguàrt,
          che chì fasìnt a stàn doma pursitès,
          lasànt di sè stes un pensà brut e fuàrt.”

          E jò: “Mestri, sè ch’i mi la godarès
          a jòdilu a tufasi’n ta sta melma,
          prin di bandonà stu lac nualtri’ stes.”

          E luj a mi: “Pì’n davànt ca si rema
          e ca si jòt, e pì ti saràs pasùt:
          gòditi pur, po, chista granda brama.”

          Sùbit dopo i vevi il grant turmìnt jodùt
          che fàt a veva di luj chista cragnòša zent.
          che Diu ’ncjamò i làudi e ringrasi dut!

          Dùcjus a sigàvin: “A Filìp Arzènt!”
          E stu puòr disgrasiàt di spirt fiorentìn
          sè stes si rošeàva, chel sacramènt.

          Altri no vi dìs, dopo che chì lasàt lu vèvin;
          ma’n ta l’orèlis sintùt i vevi un rumòu che
          costrèt mi veva a vuardà fìs là ch’i zèvin.

          Il bon mestri dìt al veva: “Adès, fiòl me,
          si visina la sitàt dal nòn di Dit,
          cu la so zent sèria, che sì tanta’n d’è.”

          E jò: “Mestri, li so moschèis, si’ai capìt,
          là in ta la val i pòl zà ben jodi;
          ròsis coma il fòuc a sòn, i soj pròpit

          sigùr.”  E luj mi veva dìt: “Ben ti pòdis crodi
          che ’l eterno brušà li mostra ròsis,
          coma che’n ta st’infièr ti pòsis ben jòdi.

          Nu pur rivàs i èrin dentri da li fòsis
          ca circòndin che cjera sconsolada:
          dut di fièr a pareva ca fòsin fàtis.

          Dopo vèighi atòr fàt na granda zirada,
          rivàs i èrin’ndulà che chèl dal timòn
          “Vegnèit fòu,” sigàt al veva , “che chì a è l’entrada.”

          Jodùs i'n vevi jò pì di mil tal puartòn,
          plovùs dal cjèl, che rabiòus’a dišèvin:
          “Stu chì nol somèa muàrt; par sè rašòn

          al eše cà ’ndulà che dùcjus muàrs i sìn?”
          E il me bon mestri ghi veva fàt sen
          di volèighi parlà, sensa me visìn.

          Alora calàt a vèvin l'àlis dal so disdèn,
          e dìt a vèvin: “Vèn tu, besòu, sensa chèl
          ca si’a ’zardàt di entrà’n ta stu terèn.

          Cal torni besòu, chel màt, se di fà chèl
          al sà e bon al è; che tu chì ti restaràs
          che’n ta stu troj scur compagnàt ti'as stu strambèl.”

          Pensa ben, letòu, a cuant che jò’i mi disperàs
          al sun di che peràulis maladètis,
          che poura i vevi di restà fra’i danàs.

          “Bon’l me duce, che pì di vòltis
          sièt ti mi’as tegnùt tant cont e liberàt
          da gran’ dificultàs, c’an d’era tàntis,

          nosta lasami,” i ài dìt, “cussì disfàt;
          e se’l pasà pì’n davànt a ni è proibìt,
          tornàn ’ndavòu pal troj che chì ni’a menàt.”

          E chel siòr che fin chì mi veva ’sistìt,
          dìt mi veva: “Nosta temi, che il nustri pas
          nisùn cjòinilu al pòl: da Tal, po, ni è dàt.

          Ma stami atènt, e’l spìrit strac ch’i ti às,
          tenlu sù e nudrìs’lu di bon sperà
          che jò no ti lasarài’n ta stu mont bàs.”

          Cussì’l và, e besòu lì i soj cal era
          il me dols pari, e jò’i resti’n forsi,
          che’l si e’l no’n tal cjàf mi fèvin guera.

          Masa lontàn i eri par ch’i lu sintesi,
          ma luj ulà cun lòu tant a lunc nol era stàt:
          e dentri ognidùn al era svelt tornàt a mètisi.

          I nustri ’versàris li puàrtis ghi vèvin sieràt
          in muša al me siòr, che fòu al era restàt,
          e vièrs me vegnùt al era cun pas moderàt.

          Cuj vuj par cjera e li sèis che mostràt
          no vèvin baldansa dìt al veva suspirànt:
          “Fòu da sti puori cjàšis mi’an sieràt.”

          E a mi: “Tu, parsè ch’i mi rabièi tant,
          nosta vej poura, che jò’i vìns sta prova,
          che lòu dentri a lòtin tant, ma tant.

          Sta so tracotànsa no è miga nova;
          belzà a l’àn ušada’n ta puarta pì nota30,
          ch’encja ’dès, sensa cjadenàs a zova.31

          Insima di ic ti jòdis la scrita muarta:32
          e zà da chì di ic al vèn jù pa la riva,
          pasànt par chej sìrcui sensa na scorta,

          un tal che par luj dut vièrt ’ni vegneva.







Cjànt Nonu
          Chel colòu vil che di fòu mi veva tocjàt
          jodìnt il me duca tornà indavòu,
          pitòst dentri di sè si veva ritiràt.

          Si'era a colp fermàt, com’un cal sìnt rumòu,
          parsè che’l vuli nol mena tant ’ndavànt
          in ta’un scùr e caligu d'un cussì gros spesòu.

          “E pur a nu ni tòcja vinsi lotànt,”
          tacàt al veva, “si no...Tal33 si veva ufrìt:
          Oh, ch’altri al rivàs i vorès cussì tant!”

          Ben jodùt i vevi com’cal veva platàt sùbit
          il scuminsià cun altri cal veva dita,
          ma divièrs di chèl che prima’l veva dìt;

          ma la poura nol veva podùt evità,
          parsè ch’jò’i ghi devi a la peràula rota
          pì pèis si no a chès cal veva dopo dita.

          “In tal font di chista conca puareta,
          no vègnia maj jù nisùn dal prin scjalìn
          che par pena di sperà pì no ghi speta?”

          Cussì ghi vevi domandàt; e luj: “Mo i jodìn,”
          al veva dìt: “a no càpita spes che un di nu
          al cjamìni là ’ndulà che nu i zìn.

          N’altra volta, a è pur ver, i soj vegnùt chì jù,
          cativàt da la Eritòn, che strìa,
          che’n taj cuàrps a riclama i spirs da lasù.

          Da puc mi’eri da la cjàr liberàt via,
          che ic mi veva fàt entrà dentri di chel mur,
          par mètighi un spirt dal sercli di Giudèia.

          Chèl al è il post pì bas e il pì scur,
          e’l pì lontàn dal cjèl che dut al zira:
          i’saj ben com’cal còr; però stà ben sigùr.
          chista palùt, che tanta spusa a suspira,
          a circonda sta doloroša sitàt
          ’ndà ch’i no entrarìn pì sens’ira.”

          Di pì al veva dìt, ma in mins no mi’è restàt,
          parsè che’l vuli a si’era zà voltàt
          e che tòr da la pica’n bora vuardàt,

          ’nda ca si èrin alsàdis, ròbis da mat,
          tre ’nfernàl’ fùriis di sanc macjàdis;
          che forma feminìl a vèvin, e’l àt;

          ’nglusàdis a’èrin d’ìdris bièlis vèrdis
          cun madràs invensi di cjaviej, e sbis,
          ca sbušigàvin ta che frons tant fièris.

          E luj, che ben al cognoseva sti sèrvis
          di che regina che tant’a lagrimèa,34
          “Vuarda,” dit al veva, “sti bèlvis d’Erìnis.

          Chist’a sinistra’è la Megerèa;
          chè che a destra a plàns a è Alèt;
          tal miès,” al veva finìt, “a è Tesifonèa.”

          Cun l’òngulis a si sgrifàvin il pet;
          a sbatevìn li mans e a bestemàvin il alt
          che par timòu mi eri strinzùt al poèt.

          “Meduša’ a vèn ben, e’i lu farìn di smalt,”
          a dišèvin sti strìis vuardànt in bas:
          “maladèt chel Tesèo, e’l so asàlt.”

          “Vòltiti’n davòu e tèn i vuj sieràs;
          che se’l Gorgon si mostràs e tu ti lu jodès,
          tornà no si pod’rès pì’n taj nustri pas.”35

          Cussì dìt al veva il maestro; e luj stes
          mi veva ziràt, e bastàt no ghi vèvin li me mans,
          ma’nglusàt al veva cun li so mans li mès.

          O vuàltris ch’i vèis ulà i intelès sans,
          miràit la dutrina ca s’infonda
          sot il vel daj vers ch’i stèis lešìnt e strans.

          Zà’l vegneva sù par sta sporcja d’onda
          un grant fracàs di suns, plen di spavìnt,
          che tremà al feva ogni sponda;

          nol era stàt fàt d’altri che da un vint

          scjaldinòus, par via di contrari pasiòns,
          cal ferìs il bosc e, zìnt cussì fašìnt,

          bràghis al romp e sbàt via cun scju soflòns;
          cuant’àriis ca si dà, zìnt via polvaròus,
          fašìnt scjampà bèstis e pastòus daj mons.

          I vuj mi veva vierzùt e dìt: “Adès ti vòus
          indresà i vuj vièrs che splum’ antica
          par la via, là che’l fun al è pì sindiòus.”

          Coma rànis cuant ca jòdin madràs cà
          o là, da l’aga a sparìsin dùtis
          e’n ta la cjera a si vàn a platà;

          jodùt alòr’ i’ai tant’ànimis distrùtis
          scjampà via di front di un che cul pas
          il Styx al scjavasava a gjàmbis sùtis.

          D’intòr dal cjàf a si sclariva chel gras
          di calìgu cu la man cal menava spes ’ndavànt;
          altri a no’n d’era ca lu disturbàs.

          Da la sù, si sà, al era vegnùt stu sant;
          voltàt mi eri al mestri, ca mi veva fàt sen
          ch’i stes cujèt e ch’i mi inchinàs tant.

          Ahi cuant ca mi pareva plen di disdèn!
          A la puarta al vèn; e cun che bacheta
          a la vièrs, coma ca no vès vùt ritèn.

          “O casàs dal bon cjèl, zent maladeta,”
          al veva luj dìt in ta l’orìbil entrada,
          “’ndulà’i cjolèišu sta’ rogansa bruta?

          Parsè puntà cuntra chèl che’l alt al  manda,
          il fin dal cual nol pòl maj vignì fermàt,
          e che’a vòltis pì dolòu ’ncjamò vi dà?

          Cuntra'l destìn no eše 'nvàn che un il cjaf al sbàt?
          Chel Cèrber vustri, ch’ognùn’l recuarda,
          al è ’ncjamò’n barba e'n gola ben spelàt.”

          Si veva dopo voltàt vièrs la strada lorda,
          sensa fani motu, ma dut someànt
          a un’omp che ben altri ròbis al vuarda

          che chèl di che zent ca ghi stà lì davànt;
          e nu i piè movùt i vèvin vièrs la cjera,
          sintìnsi sigùrs dopo chel parlà sant.

          Lì i èrin entràs sensa rabia o guera;
          e jò, ch’i vevi pròpit tanta gola
          di jodi sè che sta fortesa a siera,

          apena entràt, vuardàt i vevi cà e là;
          e a ogni man jodùt i vevi un grant prat
          che nè dolòu nè grant turmìnt al veva ulà.

          Coma che al Arli da’un Rodàn stagnàt,
          e coma a Pola, visìn dal Cjarnàr,
          lì che da l’Italia a tèn il cunfìn bagnàt,

          dut al è doventàt un grant sepulcràr,
          cussì a era chì’n ta dùtis li bàndis,
          doma che chì dut a era tant pi amàr;

          di tòmbis e flàmis’n d’era tàntis,
          e ogni tomba li flàmis a brušàvin,
          cussì che’l fièr al era mol e pront paj fàbris.

          Ducju i so cujèrtis a si vierzèvin
          e a mandàvin fòu pietòus lamìns,
          che da puarès e ufindùs a parèvin.

          E jò: “Maestri, cuj a soni che zèns
          che, soteràdis dentri di che tòmbis,
          a si pòl sinti ca sòn di dolòu plen’s?”

          E luj a mi: “Chì’a sòn i erešiàrchis
          cuj so disèpuj di ogni stamp, e ben
          pì ch’i ti cròdis a sòn li tòmbis càrghis.

          Chì sìmil cun sìmil soteràt al vèn,
          e i monumìns a sòn pì e mancu cjals.”
          Di zì a man destra a mi veva dopo fàt sen;

          e  pasàs i èrin  tra i martìrs e i murs als.







Cjànt Dècim
          A zì par un troj segrèt a si era 'des metùt,
          tra i murs da la cjera e i sepùlcris,
          il me mestri, e jò davòu ghi eri zùt.

          “O màsima virtùt, che par scjù sèrclis gris
          ti mi mènis,” dìt ghi vevi, “com’ ca ti plàs
          pàrla e sodisfa i me dešidèris.

          Chej che’n ta sti tòmbis a sòn distiràs,
          si podarèsia jòdiu? A sòn zà alsàs
          ducju i cujèrtis, e da nisùn badàs.”

          E luj a mi: “A saràn dùcjus sieràs
          cuant che da Josefàt36 chì’a tornaràn
          cun chej cuàrps che la sù a sòn stàs lasàs.

          Il so simiteri da sti bàndis a’an
          chej che cun Epicuro a sòn butàs,
          che ànima e cuarp muàrs al stes timp a fàn.37

          Però a la domanda ch’i ti mi fàs,
          chì dentri ti saràs sùbit sodisfàt,
          coma pur il dešideri ch’i ti mi tàs.”

          E jò: “Bon’l me duca, i tèn spostàt
          da te il còu me doma par diši puc,
          e tu a chist’ ti mi’as ben preparàt.”

          “O, tu, Toscàn che par la sitàt dal fòuc
          vìf i ti vàs cul parlà cussì onèst,
          resta pur còmut uchì’n tal nustri lòuc.

          Dal to mòut di tabajà a si capìs prest
          in ta cual nòbil paìs ch’i ti sòs nasùt,
          che a chèl forsi ghi soj stàt masa molèst.”

          Stu sun al era sùbit ben clar fòu vegnùt
          da na tomba, ma jò’i mi eri visinàt
          pauròus al me duce, e lì mi eri tegnùt.

          E luj a mi’à dìt: “Stà fer; se àtu fàt?
          Jòt là che Farinata’ si’a alsàt sù:
          ti lu jodaràs dut adès cal è levàt.”

          Jò’i lu vevi zà cuj me vuj fisàt sù;
          e luj si levava cul pet e cu la front
          coma se cul infièr a la vès tant sù.

          E svelt cu li so mans il duca, e pront,
          tra li tòmbis pocàt mi veva vièrs di luj
          dišìnt: “Di sè ch’i ti ghi dìs, tèn ben cont.

          Rivàt a’piè da la so tomba, i so vuj
          fisàt mi vèvin, e dopo, un bièl puc sdegnòus,
          domandàt mi veva: “I to parincj’ a soni cuj?”

          Jò ch’i eri di ubidì dut bramòus
          nuja no ghi vevi platàt ma dut vierzùt;
          alora li sèis al veva alsàt e la vòus;

          “Cuanta rogansa cuntra di me ca’an vùt,”
          al veva dìt, “e cuntra i mès e la me part;
          cussì che do vòltis ju’ai mandàs fòu dal dut.”

          “Butàs fòu sì, ma a sòn tornàs da ogni part,”
          ghi’ai dìt, “l’una e l’altra volta;
          ma i vùstris a no’an ben capìt che art.”

          A chistu punt, da la tomba discujèrta

          jodi si veva fàt di n’altri spirt la muša:38
          in zenoglòn al era, visìn di n’ombrena pì alta.

          In ziru al veva vuardàt, cun l’aria curioša
          d’un cal voleva jodi si’eri besòu;
          e dopo vej cunsumàt il curiošà,

          planzìnt al veva dita: “Se tal tant neri dolòu
          di sta prešòn ti vàs par altesa di inzèn,
          me fì ’ndulà cal è? L’àtu lasàt fòu?”

          E jò a luj: “ Dut di besòu i no vèn:
          chèl cal speta là, par chì a mi mena,
          che forsi’l vustri Guido’l veva’n disdèn.”

          Sè cal diševa e la so granda pena
          mi vèvin zà’l nòn di stu chì sugerìt;
          ma la risposta, po, a era cussì plena.
          Levàt sù a colp, al veva sigàt: “Sè àtu dìt?
          Dìs sù! Al à vùt? Nol eše pì’n vita?
          Il dols lumìn daj so vuj nol vèn pì ferìt?”

          Cuant che rindùt si veva cont dal ešità
          che jò fàt i vevi prin di rispùndighi,
          colàt al era lì che par sempri al resta.39

          Ma chel altri dal còu grant, sul sè ch’i ghi
          vevi dita restàt al era, cul stes aspièt,
          sensa motu, roba da no cròdighi;

          e al era sùbit tornàt’n ta chel prin sogèt,
          “Se lòu a sòn bòis,”  al veva dìt, “di tornà,
          chèl a mi da pì turmìnt di chistu lièt.

          Un sincuanta vòltis s’jodarà ’mpijà
          la muša di che siora che chì a regna,40
          e'i ti savaràs cuant pèis cal à’l tornà.

          E se maj il mont dols a ti impegna,
          dìšmi: Parsè sonu sempri cussì spietàs
          cuntra i mès in ta ogni so lagna?”

          Alòr’ jò a luj: “Il turmìnt e’l grant fracàs
          ca’a fàt l’Arbia di ros colorada,
          pròpit cussì a fàn fà’n taj nustri palàs.”

          Vìnt scjasàt’l cjàf e dàt na suspirada,
          “Uchì no soj stàt doma jò,” al veva dìt;
          “cun rašòn cuj àltris i soj zùt in strada.

          Ma doma jò’i soj stàt, là cal à sufrìt
          ognidùn pal mal da la puora Firensa,
          chèl che tant al à lotàt pal so dirìt.”

          “Pal ripošà da la vustra siminsa,”
          i lu vevi preàt, “liberàimi da chel dùbit
          cal tèn duta ’ngropada la me siènsa.

          I sìnt ch’i sèis bon d’jodi, si’ai ben capìt,
          sè che’l timp’l varà cun luj’n davànt
          ma il prešìnt no lu cognosèis sùbit.”

          “Nu’i jodìn, com’chèl che di lustri no’n dà tant,
          li ròbis,” al à dìt, “ca ni sòn lontànis;
          che tant ’ncjamò’l risplìnt’l duce pì grant.

          Pì ca si visìnin o ca sòn, pì’a sòn vànis
          pal nustri ’ntelèt, e s’altri nol vèn,
          nuja’i savìn da li ròbis umànis.

          Però ti pòs capì ch’i no vìn ’l inzèn
          di podej cognosi pì lontàn di chel punt
          cuant che il futùr sieràt ni è’n plen.”

          Alora, coma par colpa me compùnt,
          dìt ghi vevi: “Dišèighi duncja a chel colàt
          che’l so frùt al èncjamò cuj vifs, apùnt;

          e se puc fà al rispundi mut i soj stàt,
          fèighi savej ch’i lu’ai fàt belzà pensànt
          tal mòut sbaliàt ch’i mi vèis puc fà spiegàt.”

          E zà’l me mestri mi zeva clamànt;
          che jò’i ghi vevi preàt al spìrit pì a man
          cal dišès cun cuj cal era lì’n davànt.

          Dìt mi veva: “I soj chì, lì che pì di mil a stàn:
          che dentri al è il secònt Federic,
          e’l Cardinal; i àltris ulì i’u lasàn.”

          Si veva pojàt jù, e jò vièrs l’antìc
          poeta i vevi voltàt i pas, ripensànt
          a chel parlà ca mi era parùt nemìc.

          Movùt si veva; e dopo, cussì seguitànt
          mi veva dìt: “Parsè sotu cussì stupidìt?”
          E jò i ghi vevi ben rispundùt, zìnt indavànt.

          “Tèn cont di sè che la to mins a’a capìt
          cuntra di te,” chel sàviu mi’à comandàt.
          “Adès speta chì,” al à dìt levànt il dèit:

          “Cuant che’n front dal dols raj ti saràs rivàt
          di chè41 che’l vuli bièl a à cal jòt dut,
          da ic ti savaràs ’ndà ch’i ti sòs aviàt.”

          Un puc dopo’l piè a sinistra al veva metùt:
          lasàt’l mur i vèvin e’i èrin zùs vièrs il miès
          par un troj cal zeva’n ta na val ch’jodùt

          i vèvin che da butà fòu mi feva 'dès.







Cjànt Undicèšin
          In tal orli di un rivòn alt e salvadi,
          plen in ziru di grandi pièris spacàdis,
          scjàps pì crudej i èrin rivàs a jodi;

          e chì’n ta che orìbilis soflàdis
          da la pusa che’l buròn sù al buta,
          jodùt i vèvin da visìn tra’ i cujèrtis

          chèl d’un grant sepulcri cun sù sta scrita
          chì: “Anastaši papa jò’i protès,
          giavàt da Fotin da la via dreta.”

          “Prima di zì jù, da spetà ni convegnarès
          par abituà un ninìn’l nustri nas
          al brut odòu; dopo da 'mpuartani no varès.”42

          Cussì’l mestri; e jò: “I sarìn compensàs,”
          ghi vevi dìt, “sercjànt che’l timp ’nol finisi
          pierdùt.” E luj: “Coma me pensàt ti’as.”

          “Fiòl me, nenfra scju claps a sòn da notasi,”
          di nòuf al veva tacàt, “tre sirculùs
          che pì stres a si fàn cul pì sprofondasi.

          A sòn dùcjus plens di spirs maladès e brus;
          ma par che uchì ti basti doma la vista,
          capìs parsè che a ristrìnzisi a sòn zùs.

          Ogni malìsia che òdiu’n cjèl a cjata,43
          a à coma fin l’ingjùria, e ogni fin tal,
          par fuarsa o imbroj, zent mal a fà stà.

          Ma pars’che ’l imbroj al è dal’omp un mal,
          a Diu tant ghi displàs, che par chèl sot
          i’mbrojòns a stàn patìnt dolòu fatàl.

          Daj violèns’l prin sìrcul al è plen, i cròt;
          ma pars’che violèns si’è vièrs tre persònis,44
          in tre ziròns al è dividùt, cussì i lu jòt.

          A si pòl a Diu, a sè, e ai àltris
          fàighi violensa; a lòu, i dìs, e a ròbis sòs,
          coma ch’i ti capiràs da sè ch’i dìs.

          Muàrt violenta e ferì pì ca si pòs
          al pròsin si ghi dà, e’n tal so vej
          ruvìnis, incèndios e un robà al ingròs;

          cussì i sasìns o chej ca sòn crudej,
          chej ca guàstin o ca fàn preda, tormentàs
          tal prin ziròn a vegnaràn chej.

          Da sè stes a pòsin i òmis vignì copàs
          o danegjà’i so bens; ma’n tal secònt
          ziru nol vàl’l pentìsi di scjù danàs,

          no ’mpuàrta coma ca si prìvin dal mont,
          o a zùjn di scomèsis e a pièrdin sè ca’an,
          o’a plànzin là che’l spirt al varès d’èsighi gjocònt.45

          Zì cuntra di Diu a si pòl e fasi dan,
          o maledilu o pur negalu cul còu,
          dišìnt: di bontàt so tal mont i sercjàn invàn;

          ma al sigilèa il ziròn minòu
          cul so sen tant Sodoma che Caorsa,46
          e chèl cal bestema Diu dentri e fòu.

          ’L imbrojà, cal beca ogn’una cosiensa,
          ’l omp usà’l pòl’n ta chèl ch’in luj si fida
          coma’n ta chèl che di fidasi nol àusa.

          Chista maniera di trufà a juda
          a copà’l vìncul dal amòu naturàl;
          duncja’n tal sìrcul secònt a si ’nnida

          l’ipocrišia, il lusingà, encja’l
          robà, magìis, falsitàs, rufianà,
          simonìa, baratà e altri mal.

          Altri manièris ’l amòu a fàn ruvinà:
          chel naturàl e chèl che’n pì si zonta,47
          cal crèa che fede speciàl e buna;

          par ultin, tal sìrcul minòu, là cal stà
          il centri dal’univèrs e Dit pur,
          ognùn cal tradìs sempri ardìnt al resta.”

          E jò: “Mestri, amondi clar e sigùr
          Al è’l to rašonà, e ben ti fàs clar
          stu buròn e il pòpul cal tèn tant dur.

          Ma dismi: chej di chel fàngu paludàr,
          malmenàs dal vint e che la ploja pur a sbàt
          ca s’incùntrin cun parlà tant amàr,

          parsè no dentri’n ta la rovana sitàt
          a vègnini, se Diu’l vòu, cussì punìs?
          e s'a nol vòu, parsè’l àja ognidùn li butàt?

          E luj a mi: “Il devià tant a mi stupìs,”
          dìt al veva, “dal to inzèn di là cal era;
          che la to mins a è’n t’altri, ben lu capìs.

          Àtu ben prešìnt che sesiòn intera
          ’ndulà che la to Etica a trata
          di che tre ròbis48  ch’al Alt ’ghi fàn guera:

          incontinensa, malìsia, e mata
          bestialitàt? E com’che l’incontinensa
          Diu mancu a ufìnt e mancu  colpa’a parta?

          S'i ti consìderis ben sta sentensa,
          e s'i ti tèns in mins cuj ca sòn chej
          che lasù di fòu a fàn penitensa,

          t’jòdis che scju traditòus volentej
          a làsin, e parsè che cun puc fastidi
          la divin’vendeta’ a uša i so marcej.”

          “O soreli ch’i ti sànis ogni mal jodi,
          ti mi contèntis tant cuant ch’i ti risòlvis,
          com’cuant che, no savìnt, dubità i podi.

          Encjamò’n davòu i vuej ch’i ti tòrnis,”
          dìt i vevi, “là ’ndulà che ušùria’a ufìnt,
          secònt te, la divin’ bontàt, e’l grop ti dìsfis.”

          “La filošofia,” mi veva dìt, “se ben s’intìnt,
          a no deriva doma da una part,
          com’che la natura a cjòi la so curìnt,

          ma dal intelèt divìn e da la so art;
          e se ben che la to Fišica i ti jòs,
          al’inìsi ti notaràs, sensa tuàrt,

          che la vustr’art, la natura, cuant ca pòs,
          a seguìs, com’che’l mestri al fà’l student;
          a Diu la vustr’art a è com’che gnesa ghi fòs.

          Da chisti dos, se tu i ti’as prešènt
          la Gèneši dal prinsìpit, a convièn
          ca è miej tacà a vivi e a ’vansà la zent;

          e parsè ch’ušùria altra via’a tèn,
          tant natura che chè ca ghi stà davòu
          a dispresa, e’n t’altri a spera in ben49.

          Ma vègnimi davòu, che di chì i’ai gust zì fòu;
          che i Pes a slìtin sù’n tal orišònt,
          e l’Orsa di stà sù cul Coru a vòu,

          e al scjalìn là’n davànt ghi fìn front.







Cjànt Dodicèšin
          Al era’l post alpìn ’ndà che zì jù pal rivòn
          si podeva e, par altri che lì al era,50
          ognidùn al era par poura plen di causiòn.

          Com’che’n tal flanc na frana intera
          che di cà di Trent ’l Adige a veva sbatùt,
          o par taramòt o par mal sostèn di cjera,

          che d’insima dal mont, ’ndà ca si veva movùt,
          fin a bas a era la rocja fracasada,
          che da lasù cualsìasi'l sarès vegnùt;

          cussì’l buròn cu la so bruta strada;
          e’n tal orli di chel turmìnt di rocja
          l’orìbil bèstia51 di Creta’era pojada,

          che concepìda’era stada da la fals’vacja;
          e cuant che jodùt ni veva, se stesa si veva muardùt,
          com’chèl che dentri al à la rabia’n clòcja.

          Il me sàviu ghi veva sigàt a chel brut:
          “Cròjtu tu che chì’l sedi’l duce d’Atèn,52
          chèl che tal mont la muàrt ti’a dàt e uchì metùt?

          Via di chì, bèstia: che chèl che chì’l vèn
          nol e stàt maestràt da la to sòu53
          ma’l vèn par jodi’l vustri sufrì’n plen.”

          Coma chel toru cal vèn lasàt zì fòu
          al stes timp ca ghi’è stàt dàt il colp mortàl,
          saltùs al fà ma nol sà sè cal vòu,

          cussì’l Minotàur jodùt i vevi, cul stes mal;
          ma chèl, atènt, sigàt al veva: “Còr tal pas:
          intànt cal è in furia, a è miej tacà’l cal.”

          Alòr paj pieròns tacàt i vèvin a zì’n bas,
          stìnt atèns, parsè che spes si movèvin
          cuant che pèis nòufs ghi vegnèvin ’ntòr pojàs.54

          “Pènsitu tu,” dìt al veva 'ntànt che’n jù i zèvin,
          “forsi a sta ruvìna ca’a da vuardiàn
          l’ira che domàt i'ai di chel mostru Cretìn?

          Capìs chistu: cuant che, belzà a è cualchi  àn,
          che vegnùt i eri jò’n ta stu bas infièr,
          sti ròcis no vèvin encjamò fàt stu dan;

          ma sigùr a è che puc prima (chistu’l è pur ver)
          cal vegnès chel tal55 che na granda preda
          ghi veva cjòlt a Dit in ta chel sìrcul primièr,

          da dut atòr la val sporcja e fonda,
          tremàt a veva ch’jò pensàt i vevi che’l univèrs
          al sintès amòu, che par chèl an d’è che avonda

          a cròdin che al càos il mont spes ghi và vièrs;
          e a chistu punt chista rocja vecja
          a è rodolada jù a è in sens invièrs.

          Ma vuarda la jù a val, ca s’jòt encja
          chel grant flun di sanc che’n chèl al bulìs
          chèl che di ušà violensa al altri si macja.”

          O voja svuàrba e fùriis màtis
          che tant ’ni spironejn’n ta sta vita curta,
          e’n ta l’altra ogni danàt tant al surfrìs!

          ’Na gran fòsa jodùt i’ai bigulota56
          coma chè che dut’l plan a imbràsa
          second sè che dìt a veva la me scorta;

          e tra ic e’l piè dal rivòn, na fasa
          di centàurs a filava, di frècis armàs
          com’che’n tal mont a ušàvin zì a cjasa.

          Jodìnt ch’i vegnèvin jù, si sòn fermàs
          e da la so fila’n tre fòu a sòn vegnùs
          cun àrcos e frècis belzà preparàs;

          e da lontàn’l prin sigàt al veva: “’N ta stu bus,
          par cual sufrì i vegnèišu jù da lasù?
          Dišèit a colp o’i vi còpi, intindùs?”

          Il mestri dìt ghi veva: “Ghi rispundìn nù
          a Chiròn, che dongja i jodìn luj stes:
          mal ti’a zùt la voja che lasù spes a vèn sù.”

          Dopo mi veva tocjàt e dita: “Chèl al è Nès,
          che muàrt al è pa la bièla Deianìra57
          e di sè vendicàt si’a da sè stes.

          E chèl di miès, che al pet a si mira,
          il grant Chiròn al è, che nudrìt al veva Achìl;
          chel altri al è Fol, che stàt al era plen d’ira.

          Atòr da la fòsa a vàn a mil a mil,
          saetànt li ànimis vagabòndis
          ca tèntin di bandonà 'l orìbil ašìl.”

          Visinàs si èrin a li fièris snèlis:58
          Chiròn cjòlt’l veva na frècia, e cul so cul
          la barba’l spartiva da li mosèlis.

          Liberàt’l bocjòn dal barbòus ostàcul,
          dìt ghi veva ai so compàis: “Vi sèišu necuàrs
          che sè che chèl davòu’l tòcja al mòuf’n ta stu sìrcul?

          Cussì no pòsin fà i piè dai muàrs.”59
          E’l me bon duca, che zà zùt ghi'era dret,
          lì che omp e nemàl unìs a èrin fuàrs,

          rispundùt al veva: “Al è ben vìf, e’a stu puarèt
          mostràighi a mi convièn la val scura:
          necesitàt chì ni custrìns, no’l dilèt.”

          Lasàt ’l alelùia par nustra cura,
          tal60 consegnàt mi'a chistu còmpit nòuf:
          a nol è lari, nè jò ànima lara.

          Ma par che virtùt pa la cual i mòuf
          par chista strada salvàdia i me pas,
          dani un daj tòs, che adès no si mòuf,

          ca ni guidi al di là daj poscj’ sanganàs
          e cal pàrti stu chì fin là insima,
          ca nol e spirt e svualà nol pòl cuj so bras.”

          A si veva Chiròn voltàt vièrs chej di prima
          e a Nes ghi veva dìt: “Volta e guìdiu
          e protèšiu se n’altri scjàp vi ferma.”

          Cussì, ben compagnàs si èrin movùs la jù
          lunc ’l orli dal lac cal boleva dut ros,
          e i bulìs a sigàvin O Diu!

          A èrin sot fin ta li sèis’n ta stu pastròs;
          e’l grant Centàur al veva dìt: “Chej a sòn tiràns,
          che’n tal sanc e’n tal vej fàt a àn li sòs.

          Chì a si lamèntin daj so crudej dàns;
          chì al è Lesandro e Dionìšio’l fièr,
          che a Sicilia dàt ghi'a tàncju brus àns.61

          E che front ca’a il so pèl cussì ner,
          al è Asolìn; e chel’altri cal è blont,
          al è Ubìs daj Èstis che, com’ca è pròpit ver,

          distudàt 'l è stàt dal fiàstri sù tal mont.”
          Alòr mi soj voltàt al Poet, cal à dìt:
          “Chistu adès’ti’è prin e jo ti soj secònt.”62

          Puc pì’n davànt’l Centàur si veva 'nserìt
          in ta’na zent che fin’n ta la so gola
          a pareva che fòu a vegnès da stu lìcuit.

          ’N’òmbra mostràt ni veva in banda, besola,
          dišìnt: “Chel là al à 'mpiràt in tal templi di Diu
          chel còu che’l Tamìs ’ncjamò nol mola.”

           Dopo, zent che fòu dal flun, i jodevi la jù,
          il cjàf e dut il so pet a tegneva,
          e di lòu, tàncjus rivàt i eri a cognòsiu.

          Cussì, puc a puc, pì bas a si feva
          chel sanc, cussì cal scuetava doma i piè;
          alòr encja nu visìns dal pas ’si zeva.

          “Com’che da sta part pusìbil jodi ti’è
          chel bulì che sempri al và calànt,”
          dìt al veva il Centàur, “ti’as pur di crodi che

          da st’altra, puc a puc, si stà visinànt
          il so font, indulà che , tènlu ben prešìnt,
          che infàm di tirània a gemìs tant.

          La divin’ gjustìsia cà a và spunzìnt
          chel Àtila che’l mont tant al à flagelàt,
          coma Pir e Sest; e a và in eterno molzìnt

          il lagrimà, che’l bulì a ghi’a molàt,
          a Rinier da Cornet, a Rinier il Mat,
          che a li stràdis tanta guera ghi’àn fàt.”63

          Dìt chistu, voltàt si veva e’l splàs  ripasàt.







Cjànt Tredicèšin
          Nès a nol era ’ncjamò par di là rivàt
          che nuàltris entràs i èrin’n ta un bosc
          che da nencja un troj al era  segnàt.

          Fuèis vèrdis no’n d’èrin, ma di colòu fosc;
          nencja bràghis lìsis, ma gropolòšis;
          milùs no’n d’era, ma bachètis cun tos’c:

          a no àn brùsis cussì spinòšis e dènsis
          chej nemaj salvàdis che’n òdiu a àn
          tra Cecina e Cornet64 che cjèris cultivàdis.

          Chì li bruti Àrpis65 il so nit a fàn
          ca vèvin scorsàt da li Strofàdis i Trojàns
          cul avìs ca veva da rivàighi ’un grant dan.

          Cun l’àlis làrgis e mùšis e cuej umàns,
          sgrìnfis taj piè, e pànsis plumòšis,
          a si lamèntin in ta chej àrbuj strans.

          E’l bon mestri: “Prin che pì’n dentri ti zèdis,
          capìs che adès ti sòs tal secònt ziròn,”
          tacàt al veva a dismi: “e lì ti rèstis

          fin ch’i ti rìvis tal’orìbil savolòn:66
          però stà ’tènt; lì ti jodaràs ròbis
          che pešu di sè ca si crodarès a sòn.”

          Dapardùt a pareva ca vegnèsin làgnis,
          ma i no jodèvin nisùn ca li feva;
          fèr i eri restàt, cu l’idèis cunfundùdis.

          Ch’jò’i vès crodùt i cròt che luj’l crodeva67
          che li vòus a vegnèvin fòu da sti bràghis
          da zent che da nuàltris si platava.

          Ma’l mestri al veva dita: “Se tu ti spàchis
          una da li frascjùtis che lì a stàn,
          i pensèis tos a vegnaràn dùcjus sclarìs.”

          Alòr un puc ’ndavànt slungjàt i vevi la man,
          e cjòlt da un grant àrbul na braguta;
          e’l tronc sigàt68 al veva: “Parsè stu dan?”

          Cuant che’nsanganada a era sta frascjuta,
          dìt al veva di nòuf, “Parsè ch’i ti mi spàchis?
          Dal to spirt la pietàt a eše dut’ suta?

          I sìn stàs òmis, e adès i sìn plàntis:
          la to man pì buna stada a sarès
          encja si fòsin stàs ànimis di sbìsis.”

          Coma che se un stec vert da brušà ti vès
          ta na banda, l’altra lagrimà t’jodarès
          e’l alsasi dal vint cjulà ’la farès,

          cussì da la stecja rota in tal momènt stes
          sanc e peràulis fòu a ’sghisàvin; e ic jù
          mi era zuda; e jò fer, com’che vùt poura i vès.

          “Se luj’l vès crodùt prima di colà jù,”
          il me sàviu al veva dìt, “puòr’ànima,
          chèl che contàt i ài tal me libri lasù,

          a no ti varès la man pojàt insima;
          ma mi’è fadìja capì coma ch’i ghi’ai fàt
          fà roba me par me dura, e no doma.

          Ma ’nvènsi di fàighi tegni’l to venc curàt,
          dìsghi di te, che’l to onòu’l rinfrèscj'
          in ta chel mont lasù cuant cal sarà tornàt.”

          E’l tronc: “Il to dols diši ben lu pescj';
          i no pòs taši; i speri ca no vi peši,
          parsè ch’un puc a rašònà m’invìscj’.

          I soj pròpit chèl che li do clafs i vevi
          dal còu di Federic, e li’ai dopràdis
          sierànt lì, vjerzìnt là, com’ch’i volevi,

          e’l segrèt ghi’ài cjòlt a cuaši ducju i òmis:
          fede ghi’ài partàt al gloriòus ufìsi,
          cussì tant ch’àn sufrìt i me pols e durmìdìs.69

          La trojuta70 che maj da chel ospìsi
          di Sešar a veva movùt i vuj putàns,
          muàrt comùn, e daj palàs dai grancj’ vìsi,

          a veva’nflamàt cuntra di me dùcju i spirs malsàns;
          che ’nflamàs a vèvin tant inflamàt Augùst,
          che i me miej onòus cambiàs si èrin in malàns.

          Il spìrit me, par via di un spresànt gust,
          crodìnt che’l murì mi cjolès dal disdèn,
          ingjùst a mi veva fàt cuntra di me just.71

          Par li radìs nòvis di chistu puòr len,
          vi zuri che disleàl no ghi soj maj stàt
          al me siòr, che d’onòu al era cussì plen.

          Cuant che un di vu’n tal mont’l sarà tornàt,
          che cunfuàrt ghi dedi a la memoria me, ca sìnt
          encjamò il colp che l’invìdia ghi’a dàt.”

          Tašùt al veva, e dopo: “Al stà tašìnt,”
          dìt mi vea il poeta; “nosta pièrdi il momènt;
          ma pàrlighi se cussì ti’as in mint.”

          Alòr jò a luj: “I sarès pì contènt
          s'i ti ghi domandàs tu se ch’jo’i vorès;
          jo’i no pòl: masa pietàt i sìnt al momènt!”

          Cussì al veva di nòuf tacàt: “Se’l omp al fès
          di so volontàt sè ch’i ti ghi domàndis,
          spìrit incarceràt, gust a si varès

          s'i ti dišès com’che l’ànima s’unìs
          a chiscju lencs; e dìšini, s'i ti pòs,
          se spirs da àrbuj cussì a sòn maj partìs.”

          Fuàrt alòr soflàt al veva’l tronc, com’ch’i t’jòs,
          e convertìt chel vint in ta sti peràulis:
          “Contavi i pòs sè che ben i cognòs.

          Cuant ca partìsin l’ànimis feròcis
          d’indulà che stàdis a sòn disradišàdis,
          tal sìrcul siètim da Minos a sòn mandàdis.

          A còlin tal bosc, e no’n ta bàndis sielzùdis;
          ma là ’ndulà che furtuna ’li distira,
          a bùtin coma blava’n ta li sèdulis.

          Da frosc ogn’una a doventa planta salvàdia e dura:
          l’Àrpis, che dopo’a si màngin li so fuèis,
          a càušin dolòu che fòu a làsin na vura.

          Coma l’àltris i zàrin ta li nustri sàlmis,
          ma nencj’una a podarà rivistìla;
          che vej li ròbis a no è just ch’i vìn distrušùdis.

          Chì li strasinarìn, e dentri ta la
          selva a saràn i nustri cuàrps ’mpicjàs,
          ognùn tal àrbul da la s’ombrena crudela.”72

          Nuàltris i’èrin encjamò al tronc leàs,
          crodìnt che Pieri altri al volès dìšini,
          cuant che surprindùs da’un grant rumòu i’èrin stàs,

          coma chèl ch’in maniera sìmil vignì
          al sìnt’l cinghiàl e la cjàsa dal so post,
          e al sìnt da li bèstis e fràscjs’l grugnì.

          A stu punt, da la me sinistra, pitòst
          nus e scravagnàs, doj a scjampàvin fuàrt,
          e’l bosc dut a distrušèvin, puòr post.

          Chel davànt al veva dìt: “Vèn chì, vèn chì, O Muàrt!”
          E’l altri, ca pareva che masa’l tardàs,
          al sigava: “Lan, mancu svèltis in gran part

          li to gjàmbis no èrin’n tal gjostrà dal Topàs.”
          E cuant che forsi pì no ghi la podeva,
          luj e un barùt a si èrin ingropàs.

          Par davòu di luj il bosc s’impleniva
          di càgnis nèris, bramòšis e, corìnt,
          com’ levrièris che un, cjasànt, al molava.

          Ta chèl cal’era colàt jù metùt ghi vèvin il dint,
          e sbranàt lu vèvin un toc a la volta,
          e via strisinàt a vèvin ogni so toc dulìnt.

          Alora cjapàt par man mi veva la me scorta
          e partàt là di chel bar cal planzeva
          invàn pal sanc di ogni ramasa rota.

          “O Jàcu da Sant’Andrèa,” al diševa,
          “sè ti àja zovàt ušami da ripàr?
          Colpa me se la vita to puc di bon a veva?”

          Cuant che’l mestri ghi era li visìn, clar
          ghi veva dìt: “Cuj èritu che par sti ferìdis
          ti sòflis cul sanc stu cjacarà penòus? Dìs clar.”

          Alòr luj: “O ànimis che rivàdis
          i sèis a jodi la strage imoràl
          da li me fràscjs da me stes sbregàdis,

          cjolèilis sù da chel bar cal stà tant mal.
          Jò’i soj da la sitàt che cul Batista73
          cambiàt a à il prin paròn, e chel tal

          cu la so art sempri la farà trista,
          e s’a no fòs parsè che tal Punt Vecju
          di luj a resta ’ncjamò un puc in vista,

          chej sitadìns che rifàta a l’àn dal jù
          su la siniša d’Àtila vansada,
          invàn par rifala si varèsin dàt sù.

          E la me cjaša i vevi'n in fòrcja74 cambiada.”







Cjànt Cuatordicèšin
          Sicom’che l’amòu dal me post di nàsita
          mi veva'l còu strenzùt, cjapàt sù i vevi li ramàsis
          e'ndavòu tornàdis a chèl in fin di vita.

          Sùbit rivàs i èrin là ca si spartìs
          il secònt ziròn dal ters, e indulà
          che dal Just s’jòdin li orìbilis ròdis.

          Par ben mostrà li ròbis ca èrin là,
          i dišaraj ch’i èrin rivàs ta un grant prat
          ch’erba verda non d’aveva, nencja zala.

          Dal bosc doloròus al è’l prat atòr ghirlandàt
          coma che’l bosc al è dal grant fosàt:
          chì’n tal’orli dal splàs i vèvin i pas fermàt.

          Par dut a era savolòn sut e ’mpacàt
          e’l post ghi someàva tant a chèl che
          sot daj piè di Catòn al era stàt pestàt.75

          O vendeta di Diu, cuant timòu che
          vignì ti ghi fàs a ognùn cal lès
          chèl che dut manifèst stàt a mi è!

          Tanti ànimis nùdis jodùt i vevi, e chès
          in mòut mišeràbil a planzèvin
          e ognùn a pareva che’l stes sufrì ’nol vès.

          Cers di lòu su la schena si distiràvin;
          altra zent si sintava dut’atenta,
          e àltris pur sempri a si movèvin.

          La zent che’nziru a zeva a era tanta,
          e mancu chè che sdrajada a era al turmìnt,
          ma pešu di dut a stèvin chej da la lengata.

          Cun colà lent, su dut’l savolòn presìnt
          a plovèvin fàldis infogàdis,
          coma di nèif in ta li àlpis sensa vint.

          Com’che Lesàndri in ta che bàndis cjàldis
          da l’India jodùt al veva ’nsima daj so fans76
          fin in cjera flàmis colà sàldis;

          che par pestasà metùs ’si èrin, visìns e lontàns,
          luj e li so schièris, par che’l vapòu
          si distudàs prin ch’a caušà’l zès altri dans;

          cussì’l vegneva jù ’l eterno calòu;
          e’l savolòn al impijàva com’la lescja
          sot ’l asalìn, e’l radoplava’l dolòu.

          Sensa maj ripošà a’era l’intrescja
          da li puòri mans, che chej fòucs pì visìns
          via a scjasàvin—che arsùra frescja.

          Scuminsjàt i vevi: “Maestro, tu ch’i ti vìns
          duti li ròbis, fòu che ognùn demoni fuàrt
          ch’jodùt i vìn al entrà e che’ncjamò ni sòn in mins,

          cuj’l eše chel grant ca par ca no si vedi necuàrt
          dal fòuc, sdrajàt com’cal è e cul vuardà brut,
          ca no si rìnt nencj’a la ploja, che tant a àrt?”

          E chel stes che cont si veva ben rindùt
          ch’jò ghi domandavi al me duca di luj,
          al vevafreysty sigàt: “Vìf e muàrt: il stes i soj in dut.

          Se Gjove al straca’l so fàbri77 da cuj
          tant infastidìt cjòlt ghi veva la saèta
          che a la fin da bàtimi a veva, e pì di un puj;

          o se luj’l stufa’i àltris un’a la volta
          a Monzibièl ta la fušina nera,
          sigànt ‘Bon Vulcan, ajùta, ajùta!’,

          cussì com’che fàt al veva’n ta la lota di Flegra,78
          e me cal saèti cun granda fuarsa
          a nol podarès vej vendeta ’legra.”

          Alòr il me duce parlàt al veva cun fuarsa,
          tant ch’jò no lu vevi maj cussì fuàrt sintùt:
          “O Capànio, pa la rašòn ca no s’indolsa

          la to ’rogansa, i ti sòs tu punìt:
          nisùn martiri, fòu da la to rabia,
          al tegnarà’l to teròu di dolòu ’mplenìt.”

          Dopo, cun me,  pì serèn, al veva paràt via
          dišìnt: “chel lì al è stàt un daj sièt regnàns
          che Tebe judàt a àn; e’l a vùt, e ’l para via,

          a veju Diu’n’disdèn, ca lu cròt cauša daj so dans;
          ma, coma che jò’i ghi’ai dìt, i so dispiès
          a no sòn par luj nencja un puc malàns.

          Adès stami davòu, e i no volarès
          ch'i ti metès i piè’n tal savolòn ardìnt;
          ma dentri tal bosc tèn i piè strès.”

          Tašìnt i èrin rivàs ulà cal zeva surgìnt
          un rìvil picinìn da la foresta;
          tant ros al era che di butà fòu i sintevi muvimìnt.
          Com’che dal Bulicàm79  a vèn fòu ’na rojuta
          che dopo li pecjadòris si spartìvin,
          cussì’n tal savolòn a zeva ic duta.

          Il so font e li dos bàndis a èrin
          fàtis di piera, coma pur i màrgins;
          par chèl necuàrt mi’eri che pal pas i zèvin.

          “Fra dut chèl ch’i’ai volùt ch’i ti tegnès a mins,
          dopo che nu’i sìn entràs pa la puarta
          che ducju a pòsin pasà o zighi visìns,

          ’na roba ca no à notàt  la to vista,
          e ca varès da vej, al è stu rìvul chì,
          che sù di sè’l distuda ogni flamuta.”

          Sti peràulis dìtis li veva’l duce a mi;
          alòr jò preàt lu vevinca m’ingrandìsi’l past,
          che la voja’l era zà zùt a ’ngrandimi.

          “In miès dal mar si pòs cjatà un post guàst,”
          al veva alòr dita, “ca si clama Creta,
          ca veva un re cal tegneva’l mont cast.

          Ulà a è na montagna dal dut bondanta
          di aga e di fràscjs, cul non d’Ida;
          com’na roba vecja a è adès dešerta.

          Rhea a la sielzuda com’na cuna fida
          par il so frutùt, e par platalu dut
          s’al planzeva, a deva na sigada.

          In tal mont un grant vecju’l è stàt jodùt
          cal tèn li spàlis voltàdis vièrs’l Egjt,
          e Roma’l jòt, ’ndà che’l sperà al à metùt.

          Il so cjàf al è di oru fin finìt,
          e di pur arzènt a sòn i so bras e pet,
          e di ram fin lì che’l cuàrp a si divìt;

          da li’n jù dut’l è fàt di fièr sclet,
          al di fòu dal piè destri cal è di madòn;
          e’l stà’n ta chèl pì che’n ta 'l altri dret.

          Duti li pars, fòu che ’l oru, ròtis a sòn
          da na fesùra ca gota làgrimis
          ch'l sclap a làsin cul zì da la stagjòn.

          E zìnt ju a sbùšin li altri ròcis
          fašìnt ’l Àcheront, il Styx, e ’l Flegetonta;80
          e dopo a vàn jù cun che altri gòtis,

          e’n fin a rìvin là che pì no si dismonta:
          a fàn pur Cocit; e sè ca sedi che posa,
          pì tars t’jodaràs, però chì no si conta.”

          E jò a luj: “Se sta pìsula fosa
          a deriva da lasù tal nustri mont,
          parsè i jodinu ch'encja in ta stu post si'ngrosa?”

          E luj a mì: “Tu ti sàs che’l post81 al è rotònt;
          e se pur a è ver ch’i ti sòs vegnùt jù tant
          pa la sinistra, zìnt la jù vièrs il font,

          no ti’as encjamò il sìrcul ziràt dut cuant:
          duncja, s’a vèn fòu cualchicjusa di nòuf,
          nosta maraveàti pì di chel tant.”

          E jò di nòuf: “Mestri, ’ndulà ca si mòuf

          Flegetònt e Lete pur? che dal un i ti tàs,
          e ’l altri’l vèn fàt, ti dìs, cuant che chì a plòuf?”

          “Ta duti li to domàndis ti mi plàs,”
          al veva rispundùt, ma’l bulì da l’aga rosa
          da risolvini a veva una ch’i ti mi fàs.

          Lete t’jodaràs, ma fòu di sta fosa,
          ’ndulà ca vàn l’ànimis a lavasi
          cuant che pentìt si’a ogn’ànima colpoša.”

          E ’nfìn: “Belzà a è ora di lontanasi
          dal bosc; stà atènt davòu di vegnimi:
          i òrlis a no sòn ’nfogàs; lì tegnìnsi,

          parsè che lì a no è nuja ca s’inflami.







Cjànt Cuindicèšin
          Adès si movìn par un daj durs màrzins;
          e’l fun da la ròja fer’n alt’l stà e tant,
          che dal fòuc al salva aga e àrzins.82

          Coma i Flamèncs tra Brugia e Gujsènt,
           temìnt  il mar alt che vièrs lòu si buta,
          a fàn ripàr par che’l mar nol vegni ’ndavànt;

          e com’ca fàn pur i Padovàns lunc’l Brenta
          par difìndi li so vìlis e cjascjej,
          prin’che’l cjàlt a sìntin Cjarnia e Carinta83;

          in maniera sìmil a èrin fàs chej,
          encja se no pròpit cussì als e grancj’,
          ma èrin lo stes dal so mestri’l volej.

          I si èrin zà tant lontanàs da scjù poscj’
          che scjù àrbui no varès pì d’jodi podùt,
          nencja se’i boscs a fòsin stàs tant pì grancj’,

          cuant che na fila d’ànimis i vèvin jodùt
          ca vegnèvin lunc ’l àrzin, e ognuna
          mi fisava coma cuant ca si scurìs dut

          un al vuarda ’n altri sot na nova luna;
          e cussì vièrs di nu li sèis a spisàvin
          com’cal fà’l vecju sartòu cun vista puc buna.

          Da tal famèa cjalàt cussì da visìn,
          cognosùt da un i eri stàt, ca mi veva tiràt
          la mània e sigàt: “Ben si cognosìn!”84

          E jò, cuant che a mi’l bras al veva slungjàt,
          fìs vuardàt lu vevi tal so brustulìt di aspièt,
          cussì che ’mpedìt no ghi veva'l so mušu brušàt

          di cognòsilu, po, al me intelèt;
          e sbasànt la me man vièrs la muša,
          rispundùt ghi vevi: “Sèišu chì vu, Siòr Brunèt?”

          E luj: “O’l me bon fiòl, al pòsia ausà
          un puc di timp cun te il Brunèt Latìn
          di stà, s’i ghi dìn timp ai àltris di avansà?”

          E jò dìt ghi vevi: “Stèimi pur visìn;
          e s’i volèis che cun vu i mi sinti,
          và ben, se ben’l và cun chèl dal me cjamìn.”

          “Fiòl me,” al veva dìt, “se alc un di scju chì’l vòu disti,
          e’l resta fer, par sent àis al stà dopo sdrajàt
          e i so bras dal fòuc no’l pòsin pì asìsti.

          Ma và pur indavànt: jò ti staraj al lat;
          daj me compàis i tornaraj dopo jù,
          che ognidùn al plans da eterno danàt.

          Di zì jù’n strada i no vevi’l coràgju
          par stà cun luj, ma’l cjàf bas i tegnevi
          com’un cal riverìs chej ca sòn pì’n sù.

          Al veva tacàt: “Sè cal è cal destini
          di fati vignì chì prin dal ùltin sen?
          e dìs di chèl ch’jodi ti fà par indlà zì”

          “Lasù’n alt, ulà cal è ogni dì serèn,”
          ghi vevi rispundùt, “ta na val mi soj pierdùt,
          prin ca vès la me etàt tocjàt il plen.

          Dom’alièj di matina’l è chist susedùt:
          chistu si’a fàt jodi, tornànt jò ulà,
          e a cjàša di nòuf mi partarà par stu post tant brut.”

          E luj a mì: “Seguìs pur la to stela
          e maj ti sbaliaràs di rivà tal gloriòus puàrt,
          se ben mi soj necuàrt ta la vita biela;

          e se jò’i no fòs cussì da timp muàrt,
          jodìnt che’l cjèl a ti’è stàt cussì benèvul,
          ghi varès dàt a la to òpera cunfuàrt.

          Ma chistu ingràt e malìn di pòpul
          che da Fiešul al è vegnùt jù’n timp antìc,
          e cal tèn encjamò dal mont il perìcul,

          si farà par te, pal to ben fà, nemìc:
          e a è rašòn, che par scjù schers crudej
          a no convièn pròpit fà frutà dols il fìc.

          Da timps antìcs a vegnèvin clamàs svuarbej;
          sta zent a è avàra, invidiòša’e ’rogànta:
          da l’ušànsis sòs di tègniti a è miej.

          La to furtuna tant onòu ti planta
          che na part e l’altra di te a varàn fàn,85
          ma l’erba dal bec a sarà distanta.

          Cal fedi strage il bestiàn fiešolàn
          di sè stes, e ca nol toci la planta
          che forsi ’ncjamò fòu a vèn dal so ledàn,

          che’n chèl a rivìf la siminsa santa
          di chej romàns ca èrin restàs cuant
          che stàt fàt’l era’l nit di malìsia tanta.”

          “Se’l me volej’l fòs stàt tant pì ’mportànt,”
          rispundùt ghi vevi, “vu ’ncjamò no sarèsis
          da l’umana natura lasàt dibant;86

          che’n mins encjamò mi’è fisa e m’intristìs
          la cjara e buna imagin’ paterna
          di vu cuant che’n tal mont cul zì da l’òris

          m’insegnàvis com’che ’l omp a si’eterna:
          e cuant ch’i podaraj, mentri ch’i vif,
          il nòn vustri i vuej falu lasù tornà.

          Sè ch’i mi contàis tal me cjàf i lu scrìf,
          e cont lu tegnaraj par spiegà cun altri test
          a ic87, se là i rivaraj, par intìf.

          I vuej doma ca sedi ben manifèst,
          che sè la cosiènsa  no mi impedìs,
          la Furtuna i confrontaraj, cun alc di sest.

          A no sòn nòvis par me sti capàris:
          ca ziri pur Furtuna la so roda
          com’ca vòu, e i contadìns li so sàpis.”

          Il me mestri alora in ta la banda
          destra a si veva ’ndavòu voltàt a vuardami;
          e dìt al veva: “Ben scoltada se ben notada.”

          Ma lo stes a cjacarà i zaraj a mètimi
          cun Ser Brunèt, par cjatà fòu cuj ca sòn
          i compàis sos pì famous, com'ch'i stimi.

          E luj: “Savej di cualchidùn al è bon;
          di chej àltris a sarès di taši tant miej,
          ch’i vìn puc timp, e ròbis da diši tàntis a sòn.

          Che dùcjus a èrin clèrics ti varès di savej
          e leteràs grancj’ e di fama granda,
          e dal stes sporc pecjàt tal mont a èrin chej.

          Prisiàn tacàt ghi stà a che zent lorda,
          cun Checo d’Acors pur; encja d' jòdilu,
          se di un tal schifo voja ti'n vès vuda,

          chèl ti varès podùt, encja se trasmutàt lu
          vèvin (dal servo daj serfs) dal Arno al
          Bachiliòn, la che’l so malàn zùt al era a lasalu.

          I dišarès di pì, ma’l contalu sensa fal
          masa lunc al sarès, parsè che jò’i jòt
          fun nòuf ca si leva sù dal savolòn da la val.

          A riva zent cu la cual no pòl stàighi sot:
          ti racomandi tant il me Tešòu,88
          che’n ta chèl encjamò i vìf, pur uchì sot.”

          Alòr a si veva voltàt com’un coridòu
          cal còr  a Verona 89cul colòu dut vert
          paj cjàmps, e al somèa di dùcju lòu

          chèl cal vìns, e sens’altri no chèl cal pièrt.







Cjànt Sedicèšin
          Rivàt zà i eri indulà ca murmurava
          l’aga ca colava’n tal altri sìrcul,
          pròpit com’un vespàr cal sbušinava,

          cuant che tre òmbris jodùt al veva'l me vul
          vignì fòu da’un scjàp cal pasava
          sot di che dura plòja ca no bàt maj màncul.

          Vièrs nu a vegnev’ognuna e a sigava:
          “Fèrmiti tu che dal vistìt ti somèis
          un che dal nustri puòr paìs90 al riva.”

          Puòr me, se plàis ca vèvin parfìn ta li sèis,
          nòvis e vècis, da flàmis caušàdis!
          Encjamò mal i mi sìnt al pensàlis.

          Si veva fermàt il mestri a li so sigàdis;
          vièrs me voltàt si veva e dita: “Speta.
          A scjù chì bišugna ušàighi cortešìis.

          E s’a no fòs par chel fòuc cal saèta,
          ca è natura dal post, jò’i dišarès
          che miej a è par te che  par lòu di fà  svelta.”

          Esìnt nu lì fèrs, di nòuf tacàt a vèvin chej puarès
          il vers antìc91; e cuant ca èrin da nu rivàs,
          chej tre na roda fàt a vèvin di sè stes.92

          Com’ca fàn i campiòns, nus e sudàs,
          cuant ca studièjn com’otegni vantàgju,
          prin’che al bàtisi a vegnìn impegnàs;

          cussì zirànt, ognidùn in sù e’n jù
          mi vuardava, cussì che par na banda’l cuèl
          si stuarzeva ma ai piè no ghi zeva davòu.

          E “Se’l mal di stu post mol ma tant crudèl
          dispièt a mi fà e al nustri preà,”
          al veva un tacàt, “e al brušamìnt da la pièl,

          ca posi la nustra fama’l to spirt pleà
          par dìšini cuj ch’i ti sòs che cuj piè vifs
          ognùn a ti jòt cussì sigùr ’l infièr freà.

          Chistu, che li so tràcis i me piè a pèstin restìfs,
          e che dut nut e spelàt al è’n strada,
          grant al è stàt pì di chèl che crodi t’intìv’s:

          Nevòut  al è stàt da la buna Gualdrada;
          a si clamava Guido Guera, e’n vita
          tant fàt al veva cul cjaf e cu la spada.

          ’L altri davòu di me’l savolòn al pesta:
          Luj al è Teghiàr Aldobrànt, e la so vòus
          tal mont a sarès da godi e basta.

          E jò, ch’i soj metùt cun lòu’n ta sta cròus
          i’eri Jàcu Rusticùs, e, tenti di mins ben vièrt,
          la me fèmina dàt mi veva ducju i malàns.”93

          Se jò’i fòs stàt’ ndà che dut a è di fòuc cujèrt,
          nenfra di lòu di sot i mi sarès butàt,
          e'l me siòr al varès sufrìt, chèl al è cèrt;

          ma parsè ch’jò i mi sarès cuèt e brušàt,
          la poura vinsùt a veva la me buna voja
          che d’imbrasàju mi veva ’ngološàt.

          I vevi alòr tacàt: “Dolòu, no malìsia,
          la vustra condisiòn dentri a mi’a fisàt,
          tant che tant’ghi volarà par zì via,

          apena che stu me siòr mi’a contàt
          peràulis che par chès pensàt i vevi
          che sè ch’i sèis, cussì vi vevi pensàt.

          Di là daj vùstris i soj, e’i scoltavi
          sempri l’òpera vustra e’i biej nòns
          che cun tant gust i sintevi e contavi.

          ’L amàr i lasi e’ai milùs i vaj che prons
          prometùs mi sòn stàs dal me duca onèst;
          ma jù’n tal miès i’ai prin da zì, paj rivòns.”

          “Ca conduši par tant timp cun chistu bon sest
          l’ànima’l to cuàrp,” luj dita'l veva di nòuf,
          “e dopo ca luši pur la to fama cul rest,

          ma dìs se ’l onèst e bon vivi si mòuf
          ’ncjamò’n ta la nustra sitàt com’na volta,
          o se zùt al è’l soreli e’nvensi a plòuf;

          che Gulièlmo Borsej, ca si lamenta
          cun nu da puc e al è là cuj compàis,
          asaj cul so diši a ni tormenta.”

          “La zent nova e ducju chej so guadàis
          e vìsis a sòn a dismišura generàs,
          Firènse, in te, cussì che zà ti sìns li plàis.”

          Cussì i’ai sigàt, cun muša e vuj alsàs;
          e’i tre, che capìt a vèvin chistu coma risposta,
          vuardàs si èrin com’davànt dal ver ’mpipinotàs.

          “Sè ch’altri vòltis cussì puc ti costa,”
          a vèvin rispundùt, “il sodisfà dùcjus,
          beàt tu se cussì ti pòsis parlà a pusta!

          Cussì, s’i ti scjàmpis da scju poscj’ tant brus
          e a jodi ti tòrnis li bieli stèlis
          e diši ti podaràs: ‘I sìn zùs,’

          fà che di nu a la zent ti pàrlis.”
          A stu punt ròt a vèvin la roda, e’al scjampà
          àlis a parèvin li gjàmbis sos snèlis.

          Un frosc d’erba i no varès podùt  gjavà
          prima che cussì svels sparìs a fòsin;
          alòr il mestri’l troj just volùt al veva cjapà.

          Ghi eri zùt davòu, e puc ’ndavànt i èrin
          che zà’i sintèvin il rumòu da l’aga,
          ch’al parlà apena i si sintèvin.

          Coma chel flun che pur sempri al vaga
          ben prin dal Monviso, vièrs il levànt,
          a sinistra dal Apenìn, fašìnt na riga

          ca si clama Agacujèta in sù, tant
          prin che jù a val al zèdi’n tal bas lièt,
          e a Forlì cun chel nòn nol và pì ’ndavànt,

          ulà al rimbomba ’nsima di San Benedèt
          dal’Alp, par colà ’n ta na cascata
          che a fà la part di pì di mil a si mèt;

          cussì, in front di ’na riva dut rota,
          sintùt i vèvin il fracàs di che aga tinzuda,
          che èco alòr rumòu e orèla ’n lota.

          Jò’i vevi ’ntòr ’na cuarda rodolada
          e cun ic i vevi pì vòltis pensàt
          la lonsa di cjapà da la pièl macjada.

          Dopo vej dut chel torzeamìnt molàt
          coma che’l duce mi veva comandàt
          data ghi la vevi ta un grop dut invilusàt.

          Alòr luj si veva voltàt vièrs il destri lat
          e un bièl puc pì lontàn da la sponda
          stu arnèis al veva ’n ta stu profònt casàt.

          “E pur alc di nòuf al à pròpit da dà,”
          i mi diševi a me stes, “al nòuf sen
          che’l mestri cul vuli al zarà a secondà.”

          Ahi cuant ai òmis stà atèns a ghi convièn
          visìn di chej ca no jòdin doma l’òpera,
          ma jodi’a vòlin sè che’l pensej’l ritèn.”

          E mi veva dìt: “Adès chì sù al vegnarà
          chèl ch’i speti e che’l to pensej’l insumièa:
          a è alora miej che a tè a si fedi mostrà.”

          Sempri a chel ver cal à muša di bušìa
          ’l omp al à da tègnisi pì cal pòl dal diši
          par che bušiàr a nol zedi a someà;

          ma paj vèrs di sta—chistu i no pòl taši—
          comèdia, i ti zuri, cjàr letòu,
          che lòu a no zaràn par tant timp a luši,94

          se jodùt no’ai par l’àjar plen’di dolòu
          vignì nodànt na figura in sù
          ca deva maravèa al còu sigùr,

          cussì com’cal torna’n sù chèl cal và jù
          a molà l’àncora ca s’ingròpa
          o ta’un scoj o altri che’l mar al siera sù,

          e’n sù al torna, cun’un grant colp di talpa.







Cjànt Dišisietèšin
          “Èco la bèstia cu la coda spisa
          ca pasa montàgnis, ca ròmp murs e àrmis;
          èco chè che par dut il mont a spusa!”

          Cussì tacàt al veva il me duca a contàmilis;
          e fàt sen ghi veva di vignì’n tal orli,
          lì che’l màrmul ch’adès i’ ušàn al finìs.

          Cun cjaf e pet che sporcja figura di imbroj lì

          vegnuda fòu a era; ma oh cuant puc gust
          d'jòdila ca era; ma la coda lasada a la veva dentri lì.

          La so muša a era muša di omp just,
          tant buna a ghi someàva la pièl,
          e d’un sarpìnt gros dut il rest dal fust;

          do gjàmbis pelòšis a veva fin sot il cuèl;
          schena, pet, e dùtis dos li bàndis
          di grops e risòs cujèrtis ’èrin, dut puc bièl:

          cun pì colòu e cussì ben tesùdis
          Tartars o Turcs maj fàt’no’an tal’ tèlis,
          nè maj no'n d'à la Aràcne ideàdis.

          Com’che a vòltis i jodìn li bàrcis,
          ca sòn un puc’n ta l’aga e’un puc par cjera,
          e coma ulà tra cjòchis sgjvìgnis todèscjs95

          il bìvar ’si tèn pront pa la so guera96,
          cussì la bruta bèstia a si pojava
          sul orli di piera che’l savolòn al siera.

          In ta l’aria duta la so coda a zuisava,
          strinzìnt in sù la velenoša fòrcja
          che com’un scorpiòn la so punta ’armava.

          Il duc dìt al veva: “Tacàn a la largja
          a fà un puc di strada vièrs che bruta
          e trista bèstia che ulà s’imbancja.”

          Ma jù’i èrin zùs vièrs la destra tetuta
          e in tal orli i vèvin fàt un dèis pas
          par scansà’l savolòn e la flamuta.97

          E cuant che ulì di ic i èrin rivàs,
          pì lontàn jodùt i vèvin in tal savolòn
          cèrs che visìn dal buròn a èrin sintàs.

          Uchì il mestri: “Sicom’che tant benòn,
          e a font, i ti cognòs chistu sìrcul,”
          a mi’a dìt, “và, e jòt la so condisiòn.

          Và pur a rašonà cun lòu, ma ’n pìsul:
          in tal fratìmp i parlaraj cun chista,
          ch’ušà’i volìn li so spàlis da èrcul.”

          Cussì ’ncjamò ’n sù par l’estrema cresta
          di chel siètim sercli pròpit dut besòu
          i eri zùt, ’ndà che che puora zent a stà.

          Fòu daj so vuj al scopiàva’l so dolòu;
          di cà, di là, si judàvin cu li mans
          tant da chel savolòn cjàlt che dal vapòu:

          pròpit coma che d’estàt a fàn i cjàns
          cun ghigna o cun sata cuant che muardùs
          a sòn da puls, da mòscjs o da tavàns.

          Cuant ch’in muša di cèrs i mes 'èrin zùs,
          indulà che’l fòuc doloròus al cola,
          cognosùt no vevi nisùn, ma lì a èrin dùcjus

          cu na borsuta jù dal cuèl, a pìndula,
          ca veva un cert sen e un cert colòu,
          ch’ognùn al someàva di gòdila.

          E cuant che jò, vuardànt, mi eri metùt cun lòu,
          ta na borsa zala jodùt i vevi un blu98
          che di mòut e muša’l veva di leòn, òu.

          Dopo, parànt via stu post a vuardalu,
          jodùt in d'avevi n’altra coma’l sanc rosa
          cu n’àucja blancja pì dal butiru.

          E un che cu na scrofa blu e grosa
          segnàt al veva il so sachetùt blanc,
          dìt mi veva: “Se fatu tu ’n ta sta fosa?

          Và via; e parsè ch’encjamò ti zira’l sanc,
          ti’as di savej che’l me visìn Vitaliàn
          a sinistra si sintarà dal me flanc.

          Cun chiscju florentìns i soj padovàn:
          tanti vòltis l’orèlis mi’an intronàt
          sigànt: ‘cal vègni pur ’l cavalièr sovràn,

          cal varà borsa cun tre cjavròns menàt!’”
          Chì fàt sl veva na bocjàta e butàt fòu
          la lenga com’un nemàl ca si tèn’l nas lecàt.

          E jò, temìnt d’infastidì’l me signòu,
          che da puc di stà puc mi veva višàt,
          da che puor’ànimis tornàt i eri’ndavòu.
          Cjatàt i vevi che’l me duca’l era montàt
          belzà tal schenòn di chel crudèl nemàl,
          e dìt mi veva: “Adès tenti fuàrt e’ncoràt.

          Ormaj cussì i zìn jù ’n ta stu fosàl:
          monta davànt, che jò’i vuej èsi’n tal miès,
          cussì che la coda no podarà fà dal mal.”

          Coma chèl ch’intòr al sìnt il brividès
          da la cuartana, cun l’òngulis blàncis,
          e che dom’a vuardà’l vert al tremarès;

          tal i’eri jò al sinti che peràulis;
          ma la vergogna mi li veva ben sunàdis,
          che’n front dal paròn al serf ghi da pì fuàrsis.

          I mi eri cussì sestàt su che spalàtis:
          Mut i eri restàt cuant che diši i volevi,
          ma i no vevi podùt: “Fà ch’i ti m’imbràsis.”

          Luj belzà mi veva judàt cuant che mal i stevi,
          e pì’ncjamò; apena ch’i eri montàt,
          mi veva tant judàt che dur mi tegnevi;

          e dita'l veva: “Geriòn, mòuf il cuarpàt:
          che’i zìrus a sèdin larcs e il zì jù puc:
          pensa al pèis nòuf ca ti’è stàt cargàt.”

          Com’che la navuta a vèn fòu dal so lòuc
          puc par puc prima da lasà il so puàrt,
          e dopo che’n dut si sinteva tal so zòuc,

          là cal era’l pet, il so codòn stuàrt
          al veva, e com’na bišata si veva movùt,
          e cu li sgrìnfis l’aria movùt al veva fuàrt.99

          Pì poura di cussì i no cròt cal vès vùt
          Fetòn cuant che bandonàt al veva i frens,
          e’l cjèl, com’ch’i savìn, si veva cuèt cuaši dut;

          e nencja’l puòr Icar cuant che’i rognòns
          si veva sintùt splumà da la cjalda cjera,
          cul sigà dal pari, “Brut vivi ti tèns!”

          O se poura! Di fòu altri no era
          che aria’n t'ogni banda, e dut platada
          a era ogni vista fòu che la bèstia ’ntera.

          Jodinla che ic plan planìn a è lì ca noda:
          a zira e a và jù, ma jò’i no mi necuàrs
          fòu che dal vint sot la muša, e la soflada.

          A destra’i sintevi zà chej rumòus fuàrs
          che sot’l feva’l svuatarà da li àghis
          che’i me vuj d’jodi la jù no èrin avàrs.

          Ma poura vùt i vevi di sbrisà jù da li bàndis,
          ’ndà ch' jodùt i vevi fòucs, e planzi i vevi sintùt;
          che jò tremànt strenzùt i vevi di nòuf li gjàmbis.

          Alòr jodùt i vevi sè ch’i no vevi prin podùt,
          il zì jù e il zirà par chej grancj' maj
          che plan plan si fèvin visìn dapardùt.

          Com’l falcòn che stàt al è su l’àlis asaj,
          che sensa jodi nè lescja nè usièl,
          diši ghi fà al falconièr, “Ventu jù, tramaj!”,

          e al vèn jù, strac, ma ben pur sempri snel,
          fašìnt sent ròdis e lontàn si depòn
          dal so mestri, spresànt e plen di fièl;

          cussì ni veva metùt jù’n tal font Geriòn,
          ulì’n tal piè di che parèit di rocja
          e, discargàt chèl cal veva tal schenòn,

          svignada si la veva, coma da’un arco na frecja.







Cjànt Dicjotèšin
          Al è un post ca si clama Malbòls in tal infièr
          dut di piera e colòu tra fièr e cjalìn,
          coma chel sìrcul ca ghi stà dut atòr.

          In tal miès di stu cjamp di malignitàt plen
          a si jòt un pos na vura larc e profònt,
          e di stu post i vuej adès spiegà’l dišèn.

          Chel sercli ca s’jòt par dut cussì rotònt
          tra il pos e il piè di chel rivòn dur,
          al tèn dividùt di dèis valàdis il font.

          Coma là ’ndulà che par vuardà ’l mur
          pì e pì fòsis a circòndin i cjascjej,
          il post ’ndà ca sòn a s’jòt ben di sigùr,

          la stesa figura chì a fašèvin chej;
          e com’dal entrà di tàlis fortèsis
          fin a la riva di fòu a s’jòdin pontišej,

          cussì da che parèit di piera daj scòis
          s’jodeva ca zèvin sovr’àrzins e fosàs
          fin tal pos, ’ndà ca èrin troncàs e unìs.

          In ta stu post, da la gran schena scjasàs
          di Geriòn si èrin cjatàs, e’l poèta
          a sinistra’l era zùt, seguìt daj me pas.

          A man destra a era ’ncjamò zent puareta,
          nòufs turmìns par lòu e tancju frustadòus,100
          che ’n plen a colmàvin la prin’ bušata.

          Tal pì bas a èrin nus i pecjadòus:
          dal miès in cà ’ni vegnèvin incuntri,
          di là, cun nu, ma pì svèls cjaminadòus,101

          com’che’i Romans’ cuj so  pelegrìns dentri
          in tal àn dal Giubilèo, sù e jù pal punt
          a veva la zent di pasà un mòut scaltri,

          che da na banda dùcjus  a pùntin, apùnt,
          vièrs’l cjascjèl102 e a vàn a San Pieri;
          in ta che altra, vièrs la culina ca ghi stà’n front.

          Di cà, di là, insima di chel clap neri
          jodùt i vevi diàus cornùs cun gràndi vìscjs
          ca ju frustàvin davòu visìn di lì ch’i’eri.

          Ahi, com’che a lòu ghi fèvin vignì li plàis
          cu li primi legnàdis! E lì nisùn
          li secòndis al spetava nè li tèrsis.

          Mentri ch’i zevi, i me vuj cun chej di un
          scuntràs ’si èrin, e jò dìt ghi vevi sùbit:
          “Di jodi stu chì, po, i no soj a dišùn”;

          cussì ch’jò di parlàighi mi sintevi’n dèbit:
          e’l me dols duca cun me si era fermàt,
          e permetùt mi veva di stàighi un puc ’nsièmit.

          E di platasi crodùt al veva chel danàt
          sbasànt la muša, ma ghi veva ben puc zovàt
          ch’i ghi vevi dìt: “Tu che’l vuli ’n cjera ti’as butàt,

          se i to lineamìns no ti’as falsàt,
          Venedìc ti sòs tu, di Cjašanemìs;
          ma’n ta stu bròut picànt se ti àja menàt?”

          E luj a mi: “Puc volentej i lu dìs;
          ma mi cunvìns la to clara favela,,
          ca mi recuarda ben i me vècjus dìs.

          Jò’i soj stàt chèl che la Ghisobièla
          i’ai menàt a fàighi voja al marchèis,
          ca diši se ca vòu la sporcja novela.

          E’i no soj’l ùnic chì ch’i plàns Bolognèis;
          ànsi, al è chistu post tant plen,
          che chej poscj’ a dovèntin sempri pì vuèis103

          ulà che la zent a dìs ‘sipa’ tra Savena e Ren;
          e se di chist ti vòus vej testimoni,
          tèn ben a mins il nustri tiràt di sen.”104

          Sul diši chistu al era stàt viscjàt da un demòni
          cu la scoria, ca ghi veva pur dita, “Via,
          rufiàn! Fèminis chì non d’è da trufani.”

          Di nòuf i eri zùt cul duce’n compagnìa;
          puc a puc, dopo cualchi pas, i rivàvin
          là ’ndulà ch’un scoj mi feva da via.

          Plan planìn chèl lu vìn ušàt com’scjalìn;
          e ziràs a destra sù par la schegja,
          lasàt i vèvin chej ch’in eterno a ziràvin.

          Cuant ch’i èrin là ’nsima da la bolgja
          di sot par dàighi pas a chej puòrs sbatùs,
          il duc al veva dìt: “Ferma, e fàighi slungjà

          il vuli sù di te a chiscju àltris mal nasùs,
          che di lòu no ti ghi’as ’ncjamò jodùt la muša
          sicoma che par là ch’i zìn nu a mo sòn vegnùs.”

          Da chì i vuardàvin chej che sensa pauša
          a vegnèvin vièrs di nu da l’altra banda;
          svels a zèvin, e la viscja ghi era cauša.

          E’l bon mestri, sensa’l me domandà,
          mi veva dìt: “Da n’ocjada a chel grant cal vèn
          e’l pàr che par dolòu lagrima pì nol à:

          se aspièt da re ch’encjamò al ritèn!
          Chèl al è’l Gjàson che cul sen e cul còu
          il montòn ai Còlcis ghi veva cjòlt ben.

          Pasàt al era par l’išula di Len, besòu,
          dopo che l’ardìdis fèminis spietàdis
          dàt la muàrt ai so màscjus ghi vèvin, òu.

          Chì cun sen e cun peràulis ornàdis,
          Isifìl al veva ’nganàt, che zovenuta
          che prin a veva duti li àltris ’nganàdis.

          Chì lasada la veva, plena, besoluta;
          chista colpa a stu martìr lu condana;
          e encja di Medea si fà vendeta.

          Cun luj’l và chèl che coma luj’l ingana:105
          ca basti stu chì di chista prima val
          savej e di chej ch’in sè a intana.”

          Zà i’èrin ulà ’ndulà che sta streta cal
          cul àrzin secònt a và a’ncrošasi,
          e a fà di chèl un’altri arc—da schenàl.

          Da chì i vèvin sintùt zent lamentasi
          in tal altri bus, zent che sempri a sborfa
          mentri ca si mèt besola a menasi.106

          Cujèrtis a èrin li rìvis di mufa
          fata dal flat di sot ca s’impasta,
          e che cuj vuj e cul nas al feva barufa.

          Il font al è uchì tant scur ca nol basta
          par nija par jodi sensa montà ’nsima
          dal arc, ’ndulà che’nsima dal scoj al stà.

          Chì i érin vegnùs; e jù’n ta la fosa colma
          jodùt i vevi zent tufada’n ta un ledàn
          vegnùt da ceso umàn, cuj saja maj coma.

          Mentri che la jù i provavi a jodi lontàn,
          jodùt i'n vevi un cul cjàf cussì sporc di merda
          che se làic al era, o predi, doma lòu lu sàn.107

          Mi veva chèl sigàt: “Sè zent ch’i sèis ingorda!
          Parsè vuardà me pì che chej àltris brus?”
          E jò a luj: “Parsè che—ben mi riguarda—

          ti’ai na volta jodùt cuj cjaviej sus
          e Alèsiu Intermenei da Luca ti sòs:
          e ti m’interèsis pì daj àltris, dùcjus.”

          E luj alòr si veva dàt’n ta la sucja un colp gros:
          “Ca jù mi’an implombàt plen di chej lechès
          che maj sasiàt mi vèvin prin di stu pos.”108

          Sùbit dopo il duca: “Jò’i pocarès,”
          mi veva dita, “ i vuj un puc pì’n davànt,
          cussì che la muša miej jodi ti podarès

          di che sporcja sdrondina ca stà gratànt
          il cjàf so cun l'òngulis smerdojòšis
          che prin a cola jù e dopo’n piè si stà voltànt.

          Tàide a è, la putana che dìtis
          cussì ghi li veva al so druid, “I’àju gràsis
          gràndis da te?” “Ànsi, maraveòšis!”

          E ca sèdin chì li nustri ocjàdis sàsis.







Cjànt Dicjanovèšin
          O Simon magu109, o disgrasiàs di compàis
          che li ròbis di Diu, che di bontàt
          a’an di èsi spošis e invensi i adulteràis

          par oru e arzènt, cal è un orìbil pecjàt;
          adès  a è miej ch’i vi suni la tromba
          dal momènt ch’i sèis dentri tal ters fosàt.

          Zà i’èrin, insima di che altra tomba,
          zùs in sù di chel scoj pròpit in ta la part
          che tal bièl miès da la bolgja a plomba.

          O grant savej, cuant granda ca è che art
          ch’i ti mòstris’n tal cjèl, in cjera e pal mont;
          e’l just che par dut ti fàs, com’cal è fuàrt!

          jodùt jò’i vevi 'n ta li rìvis e’n tal font
          la piera lìvida ’mplenida di bus
          dùcjus larcs compàis e ognùn rotònt.

          Pì grancj’ no èrin chej apena jodùs
          di chej dentri dal me bièl San Zuan,110
          che da batiešatòus ušàs a sòn zùs;

          un di chej, zà al è cualchi bièl àn,
          i l’ai ròt pars’che dentri un a si ’nnegava:
          e ca tàšin li cjàcaris, ca fàn doma dan.

          Da la bocja di ognùn, fòu ghi vegneva
          di’un pecjadòu il piè111 e da li gjàmbis
          fin tal gros, e’l rest dentri a ghi steva.

          Li plàntis ghi èrin a dùcjus impijàdis;
          e li zuntùris a dèvin colps cussì sclès,
          che ròt a varèsin vencs e cuàrdis fuàrtis.

          Com’che’l flameà là cal è un grisignès
          a si mòuf in sù e jù pa la scusa,
          cussì lì daj talòns ai dèicj’  al era’l stes.

          “Cuj’l eše chèl, mestri, che rabia nol lasa
          e cal svuisèa tant pì daj so compàis,”
          ghi vevi dìt, “e che pì’l supa sù la flama rosa?”

          E luj a mi: “S'i ti vòus che’n ta chej scòis
          ti parti ca sòn taj rivòns pì’n jù ’mpostàs,
          da luj ti savaràs di luj e da li so plàis.”
          E jò: “Par me a và dut ben sè ca ti plàs:
          tu ti sòs’l siòr me e jò’i ghi staj visìn
          al to volej, e’i ti sàs sè ca si tàs.”

          I èrin alora rivàs in tal cuàrt àrzin:
          voltàs si vèvin, e a man sanca’l pas i vèvin metùt
          fin che ulà in tal bušaròt stret i’èrin.

          Il bon mestri dal flanc so nol veva volùt
          ch’i mi liberàs, e cussì rivàs i èrin tal post rot
          di chèl che cuj piè al veva sempri planzùt.”

          “O cuj sotu che chèl di sù ti tèn sot,
          ànima puareta, coma pàl plantada,”
          i vevi tacàt a diši; “s'i ti pòs, fà’un mot.”

          Com’un frari i’eri che confesiòn ghi dà
          a un cjan di sasìn, che apena ’mbušàt,
          “Và ’ndavòu,” ghi dìs, par tegni’l murì’n banda.112

          “Sòtu zà chì dut dret,” al veva chèl sigàt,
          “sòtu zà chì dut dret, tu, Bonifasi?
          Da divièrs àis il scrìt bušiàr 'l è stàt.

          Sòtu tu belzà di chel posiedi sasi
          che par chèl no ti’as vùt poura di inganà
          la biela siora113 par dopo fàighi strasi?”

          Di stuc esìnt restàt, la me mins lontana
          dal capì sè ca ghi’era stàt rispundùt;
          cuaši scuarnàt, altri fàt no vevi che il mona.

          Alòr Virgìlio dìt mi veva, cal veva jodùt:
          “Cussì dìs: ‘No soj chèl, no soj chèl ch’i ti cròs”;
          e jò dìt i vevi com’ca mi veva imponùt.

          Il spirt alòr dut stuarzùt al veva i piè sòs;
          ma dopo, e cuaši planzìnt e suspirànt’
          mi veva dìt: “Duncja, se vùtu da chèl ch’i t’jòs?

          Se di savej cuj ch’i soj ti sòs calàt tant,
          e vegnùt jù par sti rìvis di corsa,
          ti dišaraj ch’i’ai pur vistìt il grant mant;

          e ’l è tant ver ch’i soj stàt fi da l’orsa,114
          plen di voja di avansà i orsàs;
          la sù a àn, e jò’i soj chì in borsa.

          Sot’l me cjàf a sòn zà’i àltris stàs strisinàs,
          che prin di me a sòn vegnùs simonegjànt,
          e’n ta li fesùris da la piera platàs.
          Ma
          La jù’i colaraj encja jò dut ta’un colp cuant
          che chì’l sarà chèl ch’i pensavi che tu ti fòs.
          cuant che puc fà vegnùt ti mi sòs davànt.

          Ma pì al è zà’l timp che jò’i me piè i scòs
          e che cussì mi cjati cul cul in sù
          che luj’l restarà plantàt cuj so piè ros:

          che dopo di luj’l vegnarà un schifòus chì jù,
          da la Fransa, un pastòu tant sensa lès,
          tal ca è miej che luj stes e me’l cujèrzi sù.

          Un nòuf Gjasòn’l sarà, di cuj a si lès
          taj Macabej; e coma ca ghi’è mol stàt
          il so re, cussì a luj chèl che re al è’n Fransa adès.”

          Jò’i no saj chì se jò’i eri stàt masa mat,
          cuant che rispundùt ghi vevi in chistu metri:
          “Alòr diš’mi: cuàncju bes al àja domandàt

          il Nustri Signòu prin’che a San Pieri
          li clafs di lasù ghi vès slungjàt via?
          ‘Vègnimi davòu,’ ghi’a dìt, dut lì, ti siguri.

          Nè Pièr nè’i àltris a ghi’an cjòlt a Matia
          oru e arzènt, cuant cal è stàt sielzùt
          pal post di chèl che’l Signòu al veva tradìt via.

          Ma stà ben chì, ch’i ti vèns punìt dut;
          e vuarda pur la moneda mal cjolta
          ch’àrdi ti’a fàt cuant che cuntra Carli ti sòs zùt.

          E s’a no fòs pars’chè ’ncjamò mi vieta
          la riverènsa da li clafs gràndis
          che tu ti vèvis’n ta la biela vita,

          i’ušarès peràulis tant pì dùris:
          chè la vustr’avarìsia’l mont mal a fà stà,
          pestànt zens bùnis e alsànt ches trìstis.115

          Di vu’ pastòus necuàrt si’a’l Vangelista,
          cuant che chè116 ca è sintada ’nsima da l’àghis
          cuj re’a putanava, a luj ghi’era’n vista;

          che nasùd’ a era cun sièt cjàfs, lu savèis,
          e che asistid’ a era daj dèis cuàrs
          fin che ’l omp so sielzùt al varès stràdis virtuòšis.

          Di oru e d’arzènt Diu’i vèis fàt, stuàrs:
          puc a vi sepàra dal’ idolatri
          fòu che luj un, e vuàltris ni preàis sentenàrs!

          Ah, Tinùt, di cuant mal ch’i ti sòs stàt mari,117
          no la to conversiòn, ma l’ereditàt
          che da te al à cjòlt il prin siòr pari!”

          E mentri sti nòtis gh’vevi cussì cjantàt,
          o che rabia o cosiensa lu muardès,
          cu li dos gjàmbis al veva scalsetàt.

          Jò’i cròt che al me duca a ghi plašès,
          pars’che contènt sempri atènt’l steva,
          il sun di dut sè ch’i vevi dita adès.

          A stu punt, cuj bras a tracuèl stret mi veva:
          e dopo ch’i’eri stàt dut stret tal so pet,
          di jù ch’i’èrin al era tornàt ulà che’n sù’l zeva.

          E no si stracava di tègnimi tant stret;
          cussì partàt mi veva fin tal colm dal arc
          che dal cuàrt al cuìnt àrzin al parta dret.

          Chì, plan planìn al veva pojàt jù ’l so car’c,
          plan planìn parsè che’l post sporc al èra e dur
          che nencja par cjàvris nol sarès stàt parc.

          Da chì n’altra val jodùt i vevi la jù’n tal scur.







Cjànt Vincjèšin
          Di castigu nòuf mi convièn fà daj vers
          e dàighi materiàl al vincjèšin cjànt
          da la prima cansòn, ca è chè daj somèrs.

          Jò i mi eri zà disponùt dut cuant
          a rivuardà la jù tal discujèrt font,
          che di planzi tormentàt si steva bagnànt;

          e jodùt zent i vevi’n ta chel valòn rotònt
          vignì, tašìnt e tant lagrimànt, al pas
          ca fàn li orasiòns in ta chistu mont.

          Com’che’l me jodi jù’ghi zeva sempri pì’n bas,
          stran a era jodi com’cal era stravoltàt
          ognùn da la barba al pet, cal è pì’n bas;

          che vièrs i rognòns il cjàf al era ziràt
          e di vignì ’ndavòu ghi convegneva,
          chè di zì ’ndavànt nol podeva’l puòr danàt.

          Paràliši a podarà èsi ch’ognùn’l veva
          par stravoltasi pròpit cussì dal dut;
          ma i no cròt che di stu mal cussì’l steva.

          Se Diu a ti lasa, bon letòu, fà frut
          da la to lesiòn, pènsighi ben tu stes
          com’che fàt i vevi a tègnimi in muša sut,

          cuant che la figura di nuàltris puarès
          cussì stuarta jodùt i vevi che’l planzi daj vuj
          li culàtis a ghi bagnava pròpit tal miès.

          Cuant ch’i planzevi, pojàt in t’un daj spiguj
          di chel scoj dur, cussì che la me scorta
          “Sotu’ncjamò tant stùpit?” dìt mi veva luj.

          “Chì a vìf la pietàt cuant ch’è ben muarta:118
          cuj’l pòsia èsi pì disgrasiàt di chèl
          cal dìs ch’al divìn judisi di vej pietàt no ghi’mpuarta?

          Alsa’l cjàf, àlsilu, e jòt chèl che par chèl
          si’a vierzùt ai vuj dai tebàns la cjera;
          par chèl ghi sigàvin dùcjus: ‘Anfiarèl,

          ’ndà i vatu? Parsè làsitu la guera?’
          e a no restava che zì’n jù’n ta li vàlis
          fin a Minos, ch’ognùn’l brinca, la fiera.

          Vuarda ben cal à fàt pet da li spàlis:
          parsè ch’jodi ’l à volùt masa ’ndavànt,
          ’ndavòu al jòt e par lì ghi vàn li gjàmbis.119

          Jòitu Tirešias, che 'l aspièt al à cambiàt tant
          cuant che da mascju ’n fèmina’l è doventàt,
          e ogni toc dal cuàrp si veva cambiàt, dut cuant;

          e prima, e dopo, di bati ghi veva tocjàt
          cu la vìscja’i doj sarpìns involusàs
          par che la forma di mascju ghi fòs tornàt.

          Arònt si schena’n pansa di Tirešias,120
          chèl, che taj mons di Luni, ’ndà cal svangja
          il Cararèis, che’i cjàmps di sot ’l tèn cultivàs,

          al à vùt in taj màrbui blancs, la spelòncja
          par cjaša, d’indulà che’d’jodi li stèlis
          e’l mar d’ostrusiòn a'n d’aveva pucja.

          E che là ca si stà cujerzìnt li tètis,
          che tu no’t jòdis, cu li strèsis disfàdis,
          e a à di là dùtis li pars pelòšis,

          Manto a è, ca è zuda’n ta tanti cjèris;
          e stabilìt si’a’n fin ulà ch’jò i soj nasùt;
          e a mi plàs duncja che’un puc ti mi scòltis.

          Dop’che so pari fòu di vita'l era zùt,
          e serva vegnuda a era la sitàt di Bac,
          chista pal mont par tant timp a’a vivùt.

          La sù ta la biel’Italia al è un lac,
          ai piè da l’Alp ca sjera l’Alemagna,
          insima di Tiràl, e cal à’n nòn Benac.

          Da pì di mil fontànis, i cròt, si bagna
          tra Garda, Val Camonica e’l Penìn,
          da l’aga che tal lac lasù si stagna.

          Al è un post la’n’tal miès indulà che’l Trentìn
          pastòu e chèl di Brèsia e’l Veronèis,
          segnà’l podarès, s’al fès chel stes cjamìn.

          Peschièr al è lì, bièl e fuàrt arnèis
          par fà front ai Bresiàns o Bergamàscui
          cuj rivòns intòr che’n jù ghi vàn lišèis.

          Chì a càpita che dut sè ca vèn daj rìvui
          e che’n ta’l grin dal Benac pì nol stà,
          flun si fà la jù’n ta chej biej vers pàscui.

          Apèn’che l’aga a cori di nòuf si presta,
          no pì Benac ma clamàt al vèn Mincju
          fin a Governàl, ’ndà ch’in tal Po si svuèjta.

          Puc al à corùt prin di cjatasi’n val la jù,
          indà ca si slargja e s’impaluda;
          e d’estàt a intiva a sbasasi tant pì'n jù.

          Pasànt par uchì, la vèrgin cruda
          jodùt a veva cjera’n tal miès dal pantàn,
          sensa coltivasiòn e, di zent, nuda.

          Lì, par scjampà d’ogni consorsi umàn,
          cuj so serfs a fà la maga si veva fermàt; ì'n jù
          lì a veva vivùt e lì i so vuès a stàn.

          I òmis, che pus in ziru si varès cjatàt
          si èrin dopo riunìs’n ta chel post, fuàrt
          par via dal pantàn par dut cumulàt.

          La sitàt fondàt a vèvin su chel vuesàn muàrt;
          e par chè che’l post par prin a veva sielzùt,
          Mantua l’an clamada, e sensa tuàrt.

          Il nùmar da la so zent al era zà cresùt
          prima che’l cjastronà dal Casalodi
          da Pinemònt ingàn al vès risevùt.

          Però stà ’tènt che se maj ti vès da jodi
          un che da la me cjera altri ti contàs,
          bušiàr’l sarès; il ver tu ti’as di crodi.”

          E jò: “I rašònamìns ch’i ti mi fàs
          a sòn cussì juscj’ e’i ghi cròt cussì tant
          che i àltris a sarèsin cjarbòns distudàs.

          Ma dišmi da la zent ca và’n davànt,
          s'i t’jòs cualchidùn di mèrit’n ta la fila;
          lì al è’l me pensej; il rest nol è ’mportànt.”

          Alòr dìt al veva: “Chèl che da la mosela
          la barba jù ghi và’n ta li spàlis scùris,
          stàt al era—cuant che volùt a vèvin la Grecja svueitala,

          lasànt’n davòu dom’chej pa li cùnis—
          oràcul, e’l via dàt al veva cun Calcànt,
          a Aulid, di molà via li cuàrdis.

          Eurìpilo al veva’n nòn, e cussì cjantànt
          a và ta’un punt la me alta tragèdia:
          chist ti sàs, che’l libri121 ti lu cognòs dut cuant.

          Chel’altri che ’n cuàrp al è puc e nuja,
          Michel Scot al è stàt, cal era, tegnìn in mint,
          in gamba cun chel so magic imbrojà.

          Jòt là Guido Bonàt; e jòt pur Asdìnt,
          che di podej tornà al spac e’al coràn
          al vorès, ma masa tars pentìnt.

          Jòt che puòris che gušièla lasàt a àn
          e’l tesi e’l filà, par doventà ’nduvìnis;
          fà striamìns a volèvin, com'che i màgus a fàn.

          Ma paràn via; che zà a sòn visìnis
          daj doj emisfèros, e a tòcin l’onda
          sot di Sìvilia, Caìn e li spìnis122;

          e belzà stanòt la luna ’era tonda:
          recuàrditi benòn com ’ca ti’a zovàt
          na volta ’n ta che selva profonda.”

          Cussì luj, mentri che' davànt i vèvin paràt.







Cjànt Vincjunèšin
          Cussì di punt in punt, di altri tabajànt
          che’l me drama di cjantà no si cura,
          i èrin rivàs; e i si cjatàvin tal pì alt cuant

          ch’i si vèvin fermàs par jodi l’altra fesura
          di Malbòls indulà che ognidùn invàn al plàns;
          e a era, miràbil d’jodi, dut scura.

          Coma che’n tal arsenàl daj venesiàns
          la pecja tichignòša d’unvièr a bòl
          par spalmà, da li nafs ca spàndin, i legnàns—

          che di navigà no pòsin; ma chèl cal pòl,
          a si fà na naf nova; n’altri al comeda
          li brèis di chès che viagjàt a àn, da pol a pol;

          un al inclàuda a popa, e un in banda;
          un rèmos al fà e n’altri sù al fà cuàrdis
          o al tersaròu o artinòu tacòns ghi dà;123

          cussì, no par fòuc, ma par mans divìnis,
          la jù a boleva na malteca densa
          ca inviscjava dùtis dos li rìvis.

          Jò’i la jodevi, ma’i la jodevi sensa
          jodi altri che bòlis che’l bulì’l feva;
          dut’si sglonfava, e dopo a era di nòuf lisa.

          Mentri che’l me vuli jù al jodeva,
          il me duca, dišìnt “Stà ’tènt, stà ’tènt!”,
          a sè tiràt mi veva, lì che luj al steva.

          Mi eri alòr voltàt coma chèl cal è contènt
          di jodi chèl ca sarès miej cal scjampàs
          ma che’l timòu dal momènt ghi cjoj ’l intènt,

          tant che, par jodi, nol è bon di fà’un pas;
          e par davòu di me jodùt i vevi un diàu ner’
          che su’n scoj corìnt al vegneva dal bas.

          Ahi cuant cal era in tal aspièt fièr!
          e cuant che’n tal fà’l pareva ’nsidiòus
          cun l’àlis spleàdis e cul piè lišèr!

          Il so schenòn, alt al era e musculòus,
          e jù al pocava un pecjadòu cuj so flancs,
          e pa li cragnòlis al tegneva'l cragnòus.

          D’insima’l punt dìt al veva: “O Malbràncs,
          chì al è un daj ansiàns di Santa Zita!
          Metèilu sot vuàltris ch’i no sèis maj stracs,

          ch’i vuej zì di nòuf’n ta maniera dreta
          là che ogni omp baratadòu al è, fòu che Bontùr;
          un no al è un sì, basta bes ’n sacheta.”

          Ta la Bolgja butàt lu veva, e pal scoj dur
          voltàt si veva; e maj al era stàt mastìn molàt
          cussì svelt a còrighi al lari davòu.

          Chèl tufàt si veva e dut stuàrt sù al era tornàt;
          ma’i demònis che dal punt a vèvin un tet,
          sigàt a vèvin: “Chì’l Sant Volt nol vèn tratàt:

          chì no si noda miga coma’n tal Serclèt!
          Ma s'i no ti vòus da nu vignì sgrifàt,
          nosta fà ’nsima di sta melma un tet.”

          Dopo vèilu cun tancju rimpìns rimpinàt,
          dìt ghi vèvin: “Cujèrt a è miej che chì ti bàlis;
          para pur via a baratà, uchì platàt!”124

          A è cussì che li còghis a li ’sistèntis
          ’ghi fàn tufà ’n miès da la cjaldera
          la cjàr, par ca no galegi, cuj fièrs a pùntis.

          Il bon mestri “Par ca no somej vera
          ch’i ti sòs uchì,” mi veva dìt, “và a platati
          pì ch’i ti pòdis davòu di na piera;

          e se n’ofèša mi vegnès a bati,
          nosta vej poura, che jò’i ai dut a punt;
          in t’altri timps i’ai dovùt cussì combati.”

          Ta’un tic e tac zùt al era di là dal punt;
          e com’cal era rivàt’n ta la riva sesta,
          un còu bon da vej vùt al veva, e di vèilu chì apùnt.

          Cun chel furòu e grant menà di sata
          ca ghi còrin i cjàns davòu dal singarèl,
          che sùbit al domanda s'al pòl uchì fà sosta,

          cussì a èrin vegnùs fòu chej di sot dal puntišèl
          e cuntra di luj mostràt a vèvin ducju i so rimpìns,
          ma luj sigàt al veva: “Nisùn’l sedi crudèl!

          Prin di vignì becàt daj vustri rimpìns,
          a scoltami cal vegni un di vu’ndavànt;
          rimpinàimi dopo se cussì i vèis in mins.”

          Dùcjus a vèvin sigàt: “Malacoda, và’n davànt!”;
          un alòr si veva movùt, e’i àltris fers a èrin restàs;
          e a luj ghi era zùt, dišìnt; “Ghi zòvia tant?”

          “Jòdimi chì, Malacoda; miga ti crodaràs
          ch’i sedi vegnùt,” al veva dìt’l me mestri,
          “sigùr ch’i mi varèsis’mpedìt il pas,

          sensa’l volej divìn e’l destìn destri?
          Lasàit ch’i zedi, che’n tal cjèl a è volùt
          ch’jodi ghi fedi a’un’altri stu cjamìn silvestri.”

          Alora’l so fà rogànt tant jù ghi era zùt,
          che’l so rimpìn ai piè ghi era colàt,
          e ai àltris ghi veva dìt: “Ca nol vegni spunzùt.”

          E’l duca a mi: “O tu che sintàt
          cussì cujèt ti sòs taj scòis dal punt,
          torna pur, che chì ’n pas ti saràs lasàt.”

          Mi eri a colp movùt e a luj congjùnt;
          ma’i diàus si èrin dùcjus fàs indavànt,
          che temùt i vevi che d’acòrdu a fòsin a stu punt:

          in ta stu mòut i vevi jò zà jodùt ogni fant
          cal vegneva fòu dopo'l pàt di Cjavrona,
          se stes jodìnt fra’l nemìc, ch’an d’era tant.

          I vevi jò visinàt duta la me persona
          dongja dal me duca, e’i vuj no ghi cjolevi
          da la ’parènsa so, ca no era buna.

          Sbasànt i rimpìns, “A tocjalu i provi,”
          un ghi veva dìt a 'n altri, “in tal so schenòn ?”
          e rispundùt ghi vèvin: “Sì, falu ben movi!”

          Ma chel demòni che cul me bon paròn
          al discoreva, a si era a colp voltàt
          dišìnt: “Calma, calma, Scarmiliòn!”

          A nu ni veva dopo dìt: “Roba da mat
          il sorpasà stu scoj, parsè ca si jòt un fracàs
          par dut, e fin il sest arc al è spacàt.

          E se di parà via ’ndavànt vi plàs,
          i varèsis da zì sù par chista creta;
          visìn a ghi è n’altri scoj cal parta a un pas.

          Alièj, sinc òris prin di st’ora puareta,
          ben mil e dušìnta e sesànta sèis
          àis a sòn che sta strada a è ca sì sgreta.125

          I mandi via par là chiscju me compàis
          par jodi se nisùn di lòu fòu si scjàsa:
          zèit cun lòu che sans e salfs i restarèis.126

          “Vèn avànt, Alichìn, e Pestabrusa,”
          al veva tacàt a diši, “e tu pur Cjagnàs;
          e che’i dèis al guìdi il Barbarìsa.

          Encja Lìbicos cal vègni e Draghignàs,
          Coma pur Siriàt palotàt e Sgrifacjàn,
          Farfarèl e’nfìn Rubicànt daj mas.

          Zèighi atorotòr di chel bulìnt di ledàn:
          tegnèit cont di chìscjus fin tal’altri scoj,
          che dut ’ntej al pasa ’nsima d’ògni fosàn.”

          “Oh, mestri, puòr me, se jòdiu chì ch’i soj?”
          i vevi dìt. “Daj, paràn via sensa scorta,
          se tu ti sàs zì; a è miej ch’i zìni besoj.

          Se tu ti sòs necuàrt, com’ben’altra volta,
          no jòditu ca stàn i so dincj’ crustànt,
          e di minàcis ’an plen la muša bruta?”

          E luj a mi: “Nost’èsi pauròus cussì tant:
          lasa ca ’ncrùstin i dincj’ tant ca vòlin,
          cussì a fàn paj puarès ca si stàn lesànt.”

          Par ’l àrzin di sinistra adès’i zèvin;
          ma’ntànt si tegneva ognidùn di lenga strèt:
          dal duca so dùcjus  un sen a spetàvin;

          e luj alòr cul so cul trombetàt al veva, e sclet.127







Cjànt Vincjaduèšin
          Jodùt i’ai jò soldàs in marcja metùs
          prons par combati e par fà di sè mostra;
          encja scjampànt indavòu i’u’ai jodùs;

          drapej i’ai pur jodùt’n ’ta la banda vustra,
          o Aretìns, e encja’l zì daj cavalerìs
          e’l combati daj turnamìns, e’l gjostrà;

          a sun di tròmbis o di cjampànis,
          cun tambùrs e cun segnaj di cjascjej,
          e cun ròbis forèstis e nostrànis;

          ma maj, pròpit maj, cun un mulinà cussì intej,
          jodùt i’ai cavalièrs mòvisi o pedòns,
          nè pur nàfs ca jù nè stèlis in taj cjej.

          Nu’i zèvin ’ndavànt cuj dèis demòns:
          O che nòbil compagnìa! Ma cuj sans
          in glišia e in taverna cuj cjochetòns.

          Ma là da la pèula a era la me mins,
          par capìghi da la bolgia dut’l inzèn
          e com’che dentri a vegnèvin cuètis li zens.

          Com’che i delfìns, cuant ca ghi mandin un sen
          ai marinàrs cul arc da la so schena,
          che di salvasi dal velièr si prepàrin ben,

          cussì, mo, par lišerìsi da la pena,
          cèrs daj pecjadòus jodi a fèvin il gobòn,
          e sùbit lu platàvin com’la balena.

          E com’tal orli da l’aga a sòn
          ta’un fosàl li rànis cul mušu di fòu,
          cussì che’i piè a si plàtin e’l pansòn,

          cussì’l steva par dut ogni pecjadòu;
          ma cuant ca si visinava Barbarìsa,
          a colp a sparìvin sot dal bulišòu.128

          Un i’ai jodùt—o se schifo e spìsa!—
          cal spetava lì, com’cuant che un al incùntra
          na rana ca stà e n’altra ca sclapìsa;

          e Sgrifacjàn, ca ghi era zùt cuntra,
          ingancjàt lu veva paj so tichignòus di cjaviej
          e tiràt sù, cal someàva na lodra.

          Il nòn di dùcjus zà’i savevi di savej,
          cussì ben notàs i’u vevi cuant ca Erin stàs elès;
          ma’i nòns ca si dèvin forsi no èrin chej.

          “O Rubicòn, jodìn com’ch’i ti ghi mès
          intòr li sgrìnfis par gjavàighi la pièl!”
          a sigàvin ducju ’nsièmit i maladès.

          E jò: “Mestri, prova, s'i ti pòl fà chèl,
          cjatà fòu cuj cal è chel puòr disgrasiàt
          ch’ai so ’versàris al è par lasàighi la pièl.”

          Il me duca a chèl si veva visinàt
          domandànt d’indulà cal era, e chèl:
          “Tal regnu di Navara i soj stàt latàt.

          Me mari dàt mi vev’a’un siòr par ch’i servìs chèl,
          ic, che generàt mi veva da’un farabùt,
          che distruzùt si’veva e lasàt nencja un pel.

          Pì tars, serf dal bon re Tebàlt i eri zùt:
          là i mi eri metùt a fà’l baratadòu;
          e adès, par chèl, chì ch’i soj, ta stu cjaldùt.”

          E Ciriàt, che da la bocja’l veva fòu
          da li bàndis do palòtis com’i pursìs,
          sìntis a ghi li veva ben fàtis par davòu.

          Tra li gjatàtis èco ca vèn la surìs;
          ma Barbarìsa cuj so bras lu veva sieràt,
          dìšìnt: “Stèit’n là mentri ch’i lu’nforcìs.”

          E al me mestri la muša ghi veva voltàt:
          “Domanda pur,” al veva dìt, “se pì ti vùs savej
          di luj, prin che daj àltris al vegni disfàt.”

          Duncja’l duc: “Dìs sù: daj àltris i varès miej
          savej se cualchidùn di lòu al è latìn129
          sot sta pece.” E chèl: “Puc fà i eri cun chej

          ca vèvin tra di lòu un di là visìn:
          magari jò ’ncjamò cussì cujerzùt!
          ch’i no temarès nè òngula nè rimpìn.”

          E Libicòs, “Ma vutu vej pròpit dut?”
          al veva dìt; e cjapàt ghi veva'l bras cul rimpìn,
          che, tirànt, sbregàt via ghi'n veva un tocùt.

          Encja Draghignàs volùt al veva da’un colp di rimpìn
          la jù’n ta li gjàmbis; ma’l so decuriòn
          si veva voltàt atorotòr cun brut murbìn.

          Cuant ca era un puc calada la tensiòn,
          a chè, che la ferida si veva sbircjàt,
          domandàt ghi veva il duca: “Atensiòn!

          Cuj’l eše chèl che, ti dìs, da puòr disgrasiàt
          ti’as lasàt par vignì’n ta sta riva?”
          “Al era il frari Gomita,” al veva tacàt,

          “chèl di Galura, che tancju ’mbròis al veva,
          e vìnt vùt i nemìs dal so siòr in man,
          ben tratàs, i'u veva ch’ognùn si la godeva.

          Si veva fàt dà i so bes e lasàs fòu di man,130
          com’che luj al dìs; e’n taj altri còmpis encja
          al era stàt baratòu, ma grant, po, e sovràn.

          Al pratica cun stu siòr Michel Zancja
          di Logador; e di contà di Sardegna
          e da li so lènghis, stràca’n sìntin pucja.

          Ma puòr me, jodèišu ’l altri cal grugna:
          vi dišarès di pì, ma poura i’ai che chèl
          si prepari a gratami la rogna.”

          E Barbarìs stes, voltàt a Farfarèl,
          che’i vuj al stralunava, pront par bati,
          ghi veva dìt: “Via di chì tristàt d’usièl.”131

          “Se vuàltris i volèis jodi o sinti,”
          tacàt al veva chel danàt, ca nol era feso,
          “Toscàns o Lombàrs, jò ju faraj vignì;

          ma ca stèdin i Malebràncs encjamò ’n ceso,
          par no vej di temi da li so vendètis;
          e jò, sintàt coma ch’i soj chì, po,

          par un ch’i soj, i farài vignì tant’ànimis brùtis
          cuant ch’i fiscjaraj, com’cal è nustri ušu
          di fà cuant che cualchidun’l mèt li sàtis.”

          Sintùt chist, Cagnàs alsàt al veva'l mušu
          e scjasànt il cjàf al veva dìt: “Sìnt se malìsia
          che par butasi jù al à pensàt sù!”132

          Alòr luj, cal era plen di furbìsia,
          al veva rispundùt: “Malisiòus i soj, sigùr;
          s'i pòs ghi faj ben ai mès cualchi malagràsia.”

          Al contrari daj àltris, Alechìn dur
          nol era stàt, ma ghi veva dìt: “Se tu jù ti vàs,
          galopànt i no ti vèn in davòur,

          ma svualànt parzora da la pece ti mi sintaràs:
          lasàn il orli, e’l rivàl coma scut,
          par jodi se pì di nu ti valaràs.”

          O bon letòu, èco chì n’altri zogùt:
          ognùn dal àrzin i vuj al veva voltàt;
          e il prin di dùcjus, Cagnàs, il pì crut.

          Il Navarèis il so timp al veva ben ušàt:
          fisàt al  eva i piè’n cjera e tic e tac
          al era saltàt e da Barbarìsa si veva molàt.

          Colpa ognidùn sintùt al veva di stu distàc
          ma pì chèl che caušàt al veva'l difièt;
          però si veva movùt e sigàt: “Ti’ai, viliàc!”

          Ma puc ghi veva zovàt: che li àlis al suspièt
          no ghi la vèvin fata: chèl sparìt al era là di sot,
          e’Lechìn’n’davòu al veva svualàt, alsànt il pet:

          pròpit cussì a fà la rasa di bòt:
          cuant che’l falc si visina, jù a si tufa,
          e luj, zìnt’n sù, a si sìnt com’un pipinòt.

          Pestabrùsa, dut rabiòus da la trufa,
          davòu ghi era zùt svualànt, e al era ’nvaghìt
          che chèl al vivès, par vej na barufa.

          Sicoma che’l baratòu al era sparìt,
          mostràt ghi veva li sgrìnfis al so compaj
          e’nsima dal bušaròt si vèvin asalìt.

          Ma ’l altri al era falc pì scaltri che maj
          e dopo vèjlu ben sgrifàt, ducju doj
          plombàs a èrin in ta chel bulìnt di staj.

          Il cjalt a colp spartìt al veva i doj;
          ma di tornà’n alt no ghi la fèvin, nencja volìnt;
          cun l'àlis tichignòšis restàs a èrin besoj.

          Barbarisa alòr, cuj altri sièt dulìnt,
          cuatri an veva fàs svualà’n ta l’altra riva
          cun ducju i gàncjus, e svelt fašìnt,

          di cà e di là ognidùn tal so post al zeva:
          i rimpìns a slungjàvin vièrs chej impecjàs,
          che ognidùn la cjàr sot la pièl zà cuèt al veva;

          e cussì i’u vèvìn lasàs, ducju ’mpacjàs133.







Cjànt Vincjatreèšin
          Sidinùs, besoj, e sensa compagnìa
          i zèvin, un davànt e 'l altri dopo,
          coma che'n tal zì i fràris a pàrin via.

          Mi veva partàt ta la fiaba di Isopo
          il pensej daj tramàis ca barufàvin,
          chè ca conta da la rana e surìs, po;

          che tant com’”cumò” e “adès” a si somèjn
          i uns e’i àltris, s’a si tèn ben da mins
          com’che d’acòrdu a vàn prinsìpit e fin.

          E com’ch’un pensej al nàs d’àltris visìns,
          cussì da chel pensej 'n altri al era vegnùt,
          che doplàt mi veva’l timòu taj sintimìns.

          Jò lu jodevi cussì: “Tegnìnt cont di dut,
          par cauša nustra scjù chì sòn stàs befàs,
          tant ch’adès a stàn pasànt un momènt brut.

          Se mal’ intensiòn e rabia ’sòn spošàs
          lòu mi coraràn indavòu pì crudej
          daj cjàns ch’al lièvri davòu ghi còrin, ’famàs.”

          Zà si stèvin indresànt i me cjaviej
          da la poura, e vuardànt sempri ’ndavòu,
          i vevi dìt: “Maestri, no eše pròpit miej

          ch’ti ni plàtis ducju doj? Jò i’ai timòu
          daj Malbràncs; davòu a mi stàn vegnìnt:
          a mi par che di rivà chì ’ncjamò puc ghi vòu.”

          E luj: “Se un spièli i fòs dut lušìnt,
          la to imàgin di fòu no tegnarès
          prin di chè che dentri a ti da turmìnt.

          A sòn apena rivàs i to pensèis taj mès,
          cun chej stes timòus daj mès e’l stes aspièt,
          cussì che par ducju doj’l me consej’l è’l stes.

          S’a nol è’l rivòn a destra masa dret
          d’impedìni ta l’altra bolgia di zì jù,
          i scjamparìn di st’imàgin di cjàsa134, i scomèt.”

          No vèvin nencja tacàt a zì in jù
          cuant che no tant lontàn, cun l’àlis tiràdis
          par vìgnj a cjòini, rivàs i èrin a jòdiu.

          Il me duc mi veva sùbit cjapàt sù, jò’i dìs,
          com’che la mari, sveàda dal rumòu,
          visìn jodìnt li flàmis impiàdis,

          a cjoj sù’l fì e’a cor, sensa jodi’n davòu,
          avìnt amondi pì di luj che di sè cura,

          tralasànt par chèl di metisi majuta 'ntòr, òu ;135

          e jù d’insima da la riva dura
          a pansa ’n sù al era zùt jù da che creta
          che una da li bàndis dal fosàt ’a siera.

          Ta’un canàl no’a maj aga corùt svelta
          cussì par fà cori roda di mulìn
          cuant che ic pì visìn da li pàlis a stà,

          com’il me mestri cuant ch’jù dal orli i zèvin,
          cun me che ben stret mi veva al so pet,
          coma ch’i fòs fì so, no doma un compajn.

          Apena che’i so piè tocjàt a vèvin il lièt
          dal sest bušaròt, belzà a èrin lòu lasù
          tal orli, sensa, po, podej fani dispièt;

          che volùt a veva la providensa dal pì’n sù
          fàju minìstros da la fosa cuìnta,
          ma’l podej zì via di lì ghi veva cjòlt sù.136

          La jù’i vèvin cjatàt zent lustra, e tanta,137
          che plan planìn a zeva atòr cuj so pas,
          planzìnt, straca tant, e sensa grinta.

          Mantelìnis a vèvin cun capùcjos bas
          di front dai vuj, fàs dùcjus secònt il taj
          di Clugnì, ’ndà che daj fràris a èrin ušàs.

          “Ndoràs a èrin di fòu, e lùstris pì che maj,138
          ma dentri dùtis di plomp, pešànt, mo, e tant,
          com’i condanàs di Fed’rìc e’i so guaj.

          Oh se fadìja’l etèrno partà di stu mant!
          Nu’i vèvin ’ncjamò paràt via a man sanca,
          insièmit cun lòu, il so planzi scoltànt;

          ma pal grant pèis, che zent lì, ch’era straca,
          a zeva’n davànt cussì plan che compàis
          nòufs i cjatàvin ca zèvin pì svels ucà.

          Par chèl jò al duca: “Di scju puòrs tramàis
          a’n d’ese di chej ca si cognòs di fàt o nòn?
          Si’n jòdia cualchidùn ta scju viavàis?”

          E un che’l toscàn’l cognoseva benòn,
          “Stèit fers lì ch’i sèis,” di davòu ni veva sigàt,
          “vuàltris ch’i corèis’n tal scur di stu buròn!

          Forsi i varèis sè ca vi’a ’nteresàt.”
          Alòr il duca voltàt si veva e dìt: “Fèr,
          e dopo và ’ndavànt, tu, cul so pas ralentàt.”

          Apena fermàt, doj premuròns—chistu al è ver—
          jodùt i vevi che’n spìrit èsi cun me a volèvin;
          ma plan, che chì a era stret e’l pèis coma fièr.

          Cul vuli di travièrs, cuant che chì a èrin,
          fìs mi vuardàvin, sensa fà peràula;
          voltàs si’èrin dopo a sè stes e si dišèvin:

          “Stu chì al par vìf da com’cal mòuf la gola,
          e s’a sòn muàrs, cuj ghi dàja’l privilègju
          di zì lìbars dal gran pèis da la stola?”

          Dopo a mi: “O Toscàn ch’al colègju
          di chej puòrs d’ipòcritis ti sòs vegnùt,
          di dìšni cuj ch’i ti sòs no vèjlu’n disprègju.”

          E jò a lou: “Nasùt i soj e cresùt
          ta la gran’ sitàt dal bièl Arno’n riva
          e’i soj chì cun chel cuàrp ch’i’ai sempri vùt.

          Ma vuàltris cuj sèišu, che tant lušignànt
          il dolòu vi còr jù pa li mosèlis?
          Se pena i vèišu ca à un lušòu cussì grant?”

          E un dìt al veva: “Sti mantelìnis zàlis
          a sòn fàtis di plomp tant gros che’i pèis
          sos a fàn tant cjulà li so balànsis.

          Fràris Godìns i sìn stàs, e bolognèis;
          chistu Loderingo e jò Catalan
          i’èrin clamàs, e a Firense ni vèis

          elešùs, ’ndà che prin sielzùt dom’ùn an d’àn
          par tegni la so pas, e'i sìn stàs taj
          che’i efiès là dal Gordingo139 ’ncjamò a stàn.”

          Jò i vevi tacàt: “O fràris, i vustri maj…”;
          No vevi dìt di pì, ch’al vuli un mi era vegnùt
          cal era'n cjera ’in cròus metùt cun tre paj.

          Cuant che jodùt ni veva a si ers dut cuntuarzùt,
          in ta la barba cun grancj’ suspìrs soflànt,
          e’l frari Catalàn, ca si era necuarzùt,

          mi veva dìt: “Chel conflit ch’i ti stàs oservànt
          al veva consiliàt i Farišèos cavera miej
          pal pòpul un omp ai martìrs mandà ’ndavànt.

          A travièrs al è—e nùt—di stu troj intej,
          com’ch’i ti jòs; e a è just cal sinti
          d’ognùn cal pasa’l gran pèis cal à da vej.

          Cussì a è volùt ch’encja so misièr al stenti
          ta sta fòsa, e’i àltris dal consìlio:140
          grant dàn paj Ebrèos; chist’in mins tènti.”

          Alòr maraveàt al era stàt Virgìlio
          di chèl cal era dut distiràt in cròus
          e pestasàt ta stu eterno ešìlio.

          Ghi veva alora 'ndirisàt al frari sta vòus:
          “Vi displašarèsia, podìnt, di dìšni
          se’n davànt a destra’n’dè post pì spasiòus

          par podej fòu—nuàltris doj—zìghini,
          sensa vej da costrìnzi i ànzui nèris
          di vignì fòu da stu font a butani.”

          Al veva duncja rispundùt: “Pì ch’i no ti spèris
          a si visina un scoj che dal grant sìrcul
          al taca e al cujèrs dùtis li bòlgis,

          fòu che chista; chì’l para via’l pericul:
          ma’i podèis ben zì sù par chista frana141
          che’nsima’l rivòn a fà un puc di rincùl.”

          Il duca, penseròus, al era jù di vena;
          ma dopo: “Bušiàr al è stàt’n ta sta fogna
          chèl che’i pecjadòus par ca’l rimpina.”142

          E’l frari: “Contà i’ai sintùt a Bologna
          daj vìsis di stu diau, che fra chej i’ai sintùt
          cal è pari dal fals, sta gran carògna.”

          Alora il duc a cjaminà si veva metùt,
          cun encjamò’n muša un sen di rabia;
          e jò pur daj ’ncargàs via’i soj zùt,

          seguìnt dal me bon duc la segnada via.







Cjànt Vincjacuatrèšin
          Là ’ndulà che’l àn al è’ncjamò zovenùt
          cuj ràis dal soreli dal’Acuàri tempràs
          e zà li nòs dì èsi compàgnis dal dì’an volùt,

          cuant che’n taj cjàmps a sòn da la bruša lasàs
          i sens lušìns da la so biela sòu blancja,
          ma ai ràis cjàls a vègnin sùbit platàs;

          chel pastòu che roba par li piòris ghi mancja,
          al leva sù, al vuarda, e’l jòt ducju i pras
          ca lùšin blancs; a si bat’l cjàf, e duncja

          in cjaša’l torna; al scjàsa rabiòus i bras,
          com’un puòr diàu ca nol sà pròpit se fà;
          dopo al torna fòu e’l sperà ghi rinàs

          jodìnt che il mont a si vòu dut rifà,
          lì par lì; e al cjoj sù la scoria,
          e li so piòris vièrs il pàscul zì a li fà.

          Plen di poura i’eri cuant che dal duc l’aria
          jodùt i vevi che la so front’a turbava,
          ma’l serèn stu mal al scorsava sùbit via;

          chè, cuant che nu al punt guàst si rivava,
          il me duca vièrs di me a si'era voltàt
          cul bièl fà che al piè dal mont’zà’l mostrava.

          I bras al veva vierzùt, e dopo vej pensàt
          un puc sul miej mòut di podej frontà
          la frana, in sù cuj so bras mi veva pocàt.

          E coma chèl cal fà ma encja atènt al stà,
          e’l pensa sempri sul se fà pì 'ndavànt,
          cussì, cuant ch’i èrin rivàs’n ta la cresta

          d’un scoj, zà’l vuli’l veva’n ta’un clap pì’ndavànt
          e dìt mi veva: “Tenti ben dur’n ta che piera lì,
          ma stà ’tènt ca no sedi una ca stà sbrisànt.”

          No si podeva zì cun tant di cjapièl ulì,
          che nu alora, luj lišej, e jò pocàt,
          sù’i scalàvin, cun man e piè, che parèit lì.

          S’a no fòs che dal rivòn lì ch’i’eri ’mpostàt
          pì dal’altri’l orli al era a man,
          no saj luj, ma jò, po, i sarès lì restàt.

          Ma parsè che’l Malbòls vièrs chel ledàn
          da la cort pì'n bas al và sempri’n riva’n jù,
          li rìvis d’ogni un daj fosàs a àn

          un àrzin cal và’n sù e un cal và’n jù:
          ma’i èrin lo stes plan plan rivàs ta la punta
          ’ndà che l’ùltima piera a steva par colà jù.

          Di tirà flat i fevi fadìa, e tànta,
          che cuant ch’i eri sù i no la podevi pì,
          ànsi sintàt mi eri apena’n cresta.

          “Àlsiti sù, poltròn; no ti pòs stà chì,”
          mi veva dìt il mestri; “che sintàs in pluma
          no si otèn fama, nè stànt tal jèt di dì;

          e cuj che sensa d’ic la vita’l cunsuma,
          amondi puc di sè’n ta la vita’l lasa,
          coma fun in aria o in aga la spluma.

          Leva sù: vìns’l ’vilimìnt ca ti sbasa
          cun chel spirt ch’ogni batàlia al vìns,
          se il cuàrp pešànt a no lu sclisa.

          Da scalà ti’as encjamò tancju scjalìns;
          no basta da scju chì èsi partìt:
          daj, mostra’l to mèrit, s'i ti mi ’ntìns.”

          Alòr mi soj levàt e mostràt furnìt
          di lena miej di chèl ch’i mi sintès,
          e dìt i vevi: “Và, che jò i soj fuàrt e ardìt.”

          I vìn tacàt a zì sù par chel scoj stes
          cal era stret, ’ncrepàt e malmetùt
          e rìpit tant pì di chèl di puc di prin d’adès.

          Zìnt sù’i parlavi par no someà fiacùt,
          cuant che dal’altri bus i vevi sintùt ’na vòus
          che di fà peràulis a varès puc podùt.

          Sè cal veva dìt no vevi capìt nencja dal colm rocjòus
          di chel arc che punt ghi fà chì al fosàt:
          in mòtu al era e scura la so vòus.

          Ma’i vuj vifs—encja s’in jù i’eri voltàt—
          a no podèvin rivà’n font, pal grant scur;
          alora jò: “Tu ti sas, Mestri, sè ca tocja vej fàt

          par rivà’n ta l’altr’ àrzin e zì jù dal mur;
          pars’che, com’ch’jò i sìnt ma i no capìs,
          cussì la jù i jòt ma cognosi a mi’è dur.”

          “Diši i podarès,” al veva dìt. “ma nuja’i ti dìs
          che’l fà; parsè che la onesta domanda
          si’a da seguì cul fà e no cun cjacaràdis.”

          Nuàltris i èrin zùs jù dal punt par che banda
          ’ndulà ca si unìs cul otàf àrzin;
          da chì la bolgia i la vìn ben joduda;

          e jù jodùt i vevi ca si’ntorgolàvin
          sarpìns orìbils di dùtis li sòrtis
          che al recuardaju’ncjamò mi tormèntin.

          Nisùn pì vant, Libia, pa li to dùnis!
          che se di jàcui, fàres, e calìdros
          ti prodùšis, e àltris coma li cèncris,143

          nè si tancju nemaj ’mpestàs e lùdros
          ti’as maj mostràt, nencja’n duta l’Etiopia
          o adiritura insima dal Mar Ros.

          ’N tà stu sbušighès di sbis fàighi spìa
          si podeva a la’mpaurida zent nuda,
          sensa’l sperà d’un bus o ’litropìa144:

          daj madràs ghi era stada ogni man leàda;
          par davòu gh’imbušàvin cjàf e coda,
          e par davànt a èrin duta na’ngropada.

          Èco che a un cal era da sta banda
          intòr ghi veva svuisàt un sarpìnt e muardùt
          là che la cadopa a è cul cuèl unida.
          Il scrivi na “i” tant svelt no’ai  maj jodùt
          com’che chèl si’a’mpijàt e brušàt, e dut
          in siniša colànt a si’a ridušùt;

          e cuant ch’in cjera a si era cussì distrušùt,
          il pòlvar si'era metùt a rifasi da sè
          e chèl di prima ’l era tornàt dut par dut:145

          par chej che di dut a sàn, cussì a è
          che la fènis a mòu e dopo a rinàs
          cuant ch’a la fin dal cuint sècul visina a è:

          nè d’èrba nè blava in vita ’no pàs
          ma doma di gòtis d’incèns e d’amòma,
          e nard e mìra a ghi sòn’l ùltin imbràs.

          E com’chèl cal cola, e nol sà coma,
          par fuarsa d’un brut spirt che’n cjera lu tira,
          o di cualch’altri malàn che’l omp al doma,

          cuant ca si alsa e intòr si mira,
          dut stupidìt da chel grant patimìnt
          cal veva sufrìt, vuardànt al suspira;

          cussì’l pecjadòu dal so 'nsiminimìnt.
          O potènsa di Diu, cuant ca è severa,
          che cussì’a slavinèa cuant ca stà punìnt!

          Il duca ghi veva ’lòr domandàt cuj cal era;
          e chèl: “I soj plombàt da la Toscana
          puc timp fà’n ta sta salvadia di galera.

          La vita bestiàl mi’a plašùt, no l’umana,
          parsè che mul i soj stàt; e’i soj Vani Fus,
          bèstia, e Pistòja mi’era na tant degna tana.”

          E jò al duca: “Ca no si la svìgni da stu bus!
          Domàndighi par se colpa cal è ca jù;
          che jò’i lu ai jodùt com’omp di sanc e rabiòus.”

          Il Fus chistu al era ben rivàt a capilu
          e vièrs di me’l cjàf e’l so spirt al vev' alsàt
          e plen di vergogna si podèva jòdilu;

          dopo al veva dìt: “Pì mi displàs ch’ti mi’as cjatàt
          in ta che mišeria ’ndà ch’i ti mi jòs
          che cuant che da l’altra vita i’soj stàt troncàt.

          Negà chèl ch’i ti mi domàndis i no pòs:
          chì jù i soj metùt parsè che jò’i soj stàt
          ta la sacristìa lari di mòbui e cros,

          e di chistu 'n altri’l è stàt acušàt.
          Ma par che tu di sta vista no ti gòdis,
          se maj chiscju poscj’ scurs ti varàs lasàt,

          di sè ch’i ti viši i vuej ch’i ti scòltis:
          Pistoja daj Nèris a vèn dimagrida:
          dopo a rinova Firense zent e ušànsis.

          Vapòu Marte’l tira fòu di Val Magrada
          cal è di nulòns scurs inglusàt;
          e’n ta na violenta burascjada

          insìma dal Cjàmp Picèn’l combati’l vegnarà fàt;
          alòr luj a colp’l caligu al scorsarà
          cussì che ogni Blanc al vegnarà ferìt.

          E’i ti l’ai dìt pars’che displašej ti farà.146







Cjànt Vincjasincuèšin
          Il lari, a la fin da li so peràulis,
          li mans mostràt al veva cun dùtis dos li fìghis,
          sigànt: “Ciò, Diu, èco chì li to mišùris!”

          E sùbit mi’èrin li sbìsis amìghis,
          parsè che una il cuèl a ghi veva 'nsiarpàt
          com’par dišghi: ‘Nuja pì i ti dìšis’;

          un'altra ghi era zuda atòr daj bras, e leàt
          inta’un grop cjàf e coda là ’ndavànt,
          cussì ca nol varès maj pì nuja scjasàt.

          Ahi, Pistòja, parsè no statu pensànt
          d’insinišìti e di fà colà i to murs,
          chè dom’pal mal la to siminsa a và ’ndavànt?

          In ta stu 'nfièr, ta nisùn daj so sìrcui scurs,
          nol è maj stàt cuntra Diu spirt cussì rogànt,147
          nencja chèl colàt a Tebe, jù daj murs.

          E par sempri mut al era zùt via scjampànt,
          e jò jodùt i vevi un sentàuri dut rabiòus
          che “’Ndà cal è’l crùt?” al vegneva clamànt.

          I no cròt che Marema cussì tancju schifòus
          di madràs vùt a vès coma luj’n ta la schena—
          fin lì che omp al par—di ducju’i colòus.

          Davòu da la cadopa, in ta la schena,
          cu l’àlis vièrtis, pojàt al era un dragòn;
          e chèl al brùša ognùn che’l cašu lì lu mena.

          Dìt al veva'l mestri me: “Chistu al è Cacòn
          che sot la pica dal Mont Aventìn
          pì vòltis un lac di sanc fàt al veva, il bestiòn.

          A nol và cuj so fràdis148 pal stes cjamìn,
          pa la trufa che 'l imbrojòn al veva fàt
          di che gran mandria che vùt al veva visìn;

          alora il so fà da furfànt si era fermàt
          sot li menàdis di Èrcul, che forsi
          sent ghi’n  eva dàtis, ma doma dèis ghi vèvin bastàt.”149

          Luj’l parlava; chel altri ’lu jodeva zì;
          dut ta un colp tre spirs a èrin lì capitàs,
          che nè jò nè luj necuarzùs si èrin, lì par lì,

          fin che sigàt a vèvin: “Coma’i sèišu chì fra’i danàs?”:
          alora’l nustri parlà i vèvin smetùt,
          e vièrs di lòu atèns ’si èrin voltàs.

          Jò’i no ju cognosevi; ma a era susedùt,
          coma ca era tanti altri vòltis capitàt,
          che prin na roba, dopo n’altra i vëvin sintùt.

          E cussì: “Cjànfa ’ndulà cal è restàt?”
          Jò alora, par che’l duca’l stès atènt,
          il me dèit da barba a nas i vevi pojàt.

          Adès tu, letòu, di crodi stà ben atènt,
          che chès ch’i conti, a no sòn maravèis,
          ch’jò stes ch’i li ài jodùdis li cròt a stènt.

          Mentri ch’jò a lòu ghi alsavi li sèis,
          un grant sarpìnt cun sèis piè si veva butàt
          intòr d’un di lòu, e svelt com’i pensèis

          cuj piè di miès la pansa ghi veva ’ntorgolàt
          e cun chej davànt i bras ghi veva cjapàt;
          li mosèlis pur a ghi veva dopo ben becàt;

          i piè di davòu ta li cuèsis al veva slungjàt
          e la so coda tal miès ghi veva metùt,
          e davòu la schena di nòuf distiràt.

          L’èdera sù par un àrbul i no’ai maj jodùt
          ca si rimpìna com’st’orìbil fiera
          che’n tal cuàrp da l’altra si veva ’ncjastràt par dut.

          I doj cuàrps si èrin dopo unìs com’se cjera
          cjalda a fòsin stàs, misturànt il so colòu,
          tant ca nol pareva pì, nencjùn, chèl cal era,

          coma ca si forma davànt dal brušòu
          da la cjarta un colòu cal è tant scur
          ma ca nol è neri, encja se’l blanc al mòu.

          I’àltris lu vuardàvin, ognùn puc sigùr
          e sigànt: “Ejlà, coma ch’i ti stàs cambiànt!
          Jòitu ch’i no ti sòs pì doj, nè un pur.”

          Zà a stèvin i doj cjàfs dom’un doventànt;
          a someàvin, chìscjus, do figùris miscjàdis
          in ta na muša; e no pì dos da chì ’ndavànt.

          Doj bras si èrin fàs da cuatri menàdis;
          cuèsis cu li gjàmbis, e pansa e pet,
          in ròbis maj jodùdis si èrin cambiàdis.150

          Anulàt’l era ogni inisiàl aspièt:
          nè doj nè un st’imàgin sformada
          a pareva; e plan si veva movùt’n ta stu stret.

          Com’che la sbisa sot da la scoria granda
          daj dìs cjaniculàrs, zìnt’n ta na nova brusa
          a và scjavasànt la strada’n ta na lampada,

          cussì’l pareva, vegnìnt vièrs la pansa
          daj altri doj, un madrasàt impijàt,
          lìvit e scur, com’na barba griša;

          e’n tal bugnìgul, là che par prin’l vèn  supàt
          il nustri alimìnt, un di lòu si veva ’mpiràt
          e davànt di luj al era sùbit dopo colàt.

          Chel impiràt, sidìn, al veva doma vuardàt;
          ànsi, cùj piè fermàs, al sbadajàva,
          coma che sun o fièvra lu vès tacàt.

          Luj’l sarpìnt, e’l sarpìnt luj’l vuardava;
          un pa la plaja e l’altri pa la bocja
          fun a soflàvin e’l fun si scuntrava.

          Cal taši ormaj Lucàn ulà cal tocja
          daj puòrs diàus di Sabèl e di Nasìdio,
          e che ben al sinti sè ca ghi và dongja.

          Cal taši di Cadmo e d’Aretus’ Ovìdio;
          che se chèl in madràs e l’altra in font
          poetànt al convertìs i no lu ’nvidièj jò;

          che maj, ma maj, do natùris front a front
          al à tramutàt, cussì che li dos fòrmis
          a cambiàsi di sostansa’ghi’an fàt front.

          Insièmit tegnùt si vèvin a sti règulis,
          che il sarpìnt la coda al veva 'nforcjàt
          e’l ferìt strenzùt al veva ben ben li tàlpis.

          Li gjàmbis pur cu li cuèsis si vèvin tocjàt
          e’ncolàt cussì che dop’un puc la zuntura
          zuntura a no varès pì someàt.

          La coda rota a cjoleva la figura
          ca si pierdeva’n tal’omp, e la so pièl
          si feva mola, e chè dal’omp dura.

          I bras, jòt ben, si ritiràvin sot il cuèl,
          e i doj piè dal madràs, che curs a èrin,
          tant si slungjàvin cuant che chej a zèvin sot pièl.

          I piè davòu a s’intorgolàvin
          doventànt il coso che 'l omp al plata,
          mentri che dal so, puòr omp, in doj si fèvin.

          Intànt che al un e al altri si cambiava la fumata
          in colòu nòuf, e ghi feva vignì’l pel sù
          par chì, e par lì ghi deva na lisaduta,

          un a si era levàt e’l altri al era colàt jù,
          ma sensa distudà chej triscj’ di fanaj
          che sot di chej ducju doj’a cambiàvin mušu.

          Chèl dret tiràt si veva vièrs li tèmpis asaj,
          e di duta che roba che là a era zuda,
          l’orèlis si vèvin formàt, che vùt nol veva maj.

          E da la matèria pì’n davòu restada,
          cun pucja in muša un nas si veva formàt
          e cul rest na bocja d’omp ghi era formada.

          Chèl pojàt, il mušu ’ndavànt al veva slungjàt
          e li orèlis ritiràt dentri dal cjaf,
          com’che da’un lacaj a vèn cussì spes fàt;

          e la lenga, ch’unida a era, e claf
          di tant trabascjà, sclapada si era; e chè a fòrcja
          ’n’tal altri sierada si era; e’l fun fer, da sclaf.

          L’ànima, che doventada ’era bèstia,
          a scjampava subulànt par il fosàt,
          e’ndavòu ghi và’l altri, cal spuda e’l tabàja.

          Ma èco cal veva li spàlis nòvis voltàt,
          dišìnt al ters: “I vuej che Buoso151 al zedi
          e ca si strisìni ben in ta stu bušàt.”

          Cussì la zinìa di sta bolgia jodi
          mutà e tramutà podùt i vevi, e ca
          mi scuši’l nòuf se sempri sclet i no pòl èsi.

          Cunfùs i me vuj mi era capitàt cà
          ca fòsin un bièl puc, e’l me spìrit pur;
          lo stes i'u vevi ben jodùs zì via di cà;

          fra lòu al era Pùcjo Sciancàt, par sigùr,
          e luj al era ’l unic da li tre figùris
          la forma di prima a tègnisi dur:

          chel altri’l era chèl152 che tu, Gaville, ti plànzis.







Cjànt Vincjasejèšin
          Gòt, Firense, para via a dati vànt,
          bàt pur par mar e par cjera li to àlis,

          che’n tal infièr al è’l to nòn ca si spant!153

          Ca jù i’ai cjatàt sinc daj to grancj’ làris,
          sitadìns tos, par me vergogna granda,
          e tu in grant onòu no ti ti àlsis.

          Ma se’l ver a s’insumièa’n matinada,
          tu ti vegnaràs a provà fra puc timp
          la maldisiòn, e pì, da Prat augurada.154

          Se cussì zà’a fòs, al sarès il so timp:
          ca susedi pur, che cussì ghi tocja!
          Pì mal i staraj cul zì ’ndavànt dal timp.

          I èrin partìs, e sù par chej tocs di rocja
          che prin a zì jù a ni vèvin judàt
          al era zùt il duca, che fàt mi veva da clocja;155

          e proseguìnt par chel solitari trat,
          tra che schègis e che pùntis dal scoj,
          sensa la man il piè ’si varès blocàt.

          Sè mal che sintùt i vevi, e encja ’dès ch’i soj
          chì i sìnt cuant che’n mins mi vèn chèl ch’i’ai jodùt,
          che’n ta dut il me inzèn i no mi poj,156

          ca no si diši che chì a mancjava virtùt;
          cussì che, se stela buna, o encja miej,
          mi veva dàt dal ben, i no vorès’n me ’nvìdia vej vùt.

          Cuant che’i contadìns si ripòšin taj pajòj
          in taj dìs che chèl che il mont al sclarìs
          a si tèn mancu platàt ai nustri vuj,

          e com’ca scambièjn post muscjns e mòscjs,
          tanti lušìgnis a s’jòdin jù ’n valada
          ’ndà che’l daràt al è e li vendèmis;

          di altritanti flàmis a era pur ’luminada
          l’otava bolgia, com’che jò mi eri necuàrt
          da là ca s’jodeva la part pì fonda.

          E coma chèl che cuj òrs vendicàt’l veva’l tuàrt
          jodùt al veva’l cjàr di Elìja al partì,
          cuant che’i cjavaj in sù si èrin butàs fuàrt,

          che zighi davòu cuj vuj nol podeva pì,
          fòu che d’jodi la flamuta besola
          com’na nuluta, ch’in sù al jodeva zì;

          cussì a si mòuf ognuna pa la gola
          dal fosàt, che nisuna a mòstra’l platàt;
          ogni flama a tèn un pecjadòu e no lu mola.

          D’insima’l punt in jù’i vuardavi, pleàt,
          che s'i no mi vès ta’un clap tegnùt dur,
          jù’i sarès colàt sensa vignì pocàt.

          E’l duca, ch’jò i stevi atènt si veva necuàrt luj pur,
          mi veva dìt: “A sòn spirs dentri li flàmis;
          ognùn s’inglusa di chèl cal àrt sigùr.”

          “Mestri me,” rispundùt ghi vevi, “sè ch’ti mi dìšis
          mi fà stà pì sigùr; ma zà’i vevi crodùt
          che cussì a fòs; ma i’ai pur gust ch’i ti mi còntis.

          Cuj eše’n tal fòuc cal è cussì dividùt,
          lasù, cal par’l flamà da la foghera
          ’ndà ch’Entòcli cul fradi157 al era stàt metùt?”

          E luj a mi: “Là dentri a si martìra
          ’l Ulìs e Diomèt, e cussì ’nsièmit
          a vàn a la vendeta com’a l’ira;

          in tà la flama si sinteva’l planzi, fit,
          da la vuàita dal cjavàl cal era puarta
          di ’ndà che chèl che fondàt al veva Roma al era partìt.

          Al era’l planzi, dentri, da l’art che, muarta,
          Deldàmia ’ncjamò a sufrìs par Achìl,
          e pur dal Paladi’l dolòu a si parta.”

          “Se dentri di chel sfavilà ghi’e pusìbil
          parlà,” i vevi dìt, “Mestri, jò’i ti vuej preà
          e preà di nòuf che’l me preà’l vali par mil,

          che dut par nuja nol sedi’l me preà
          che che ’ncuarnada di flama chì a vegni:
          jòdiu i vorès cussì tant ch’in jù ti m’jòs pleà.”

          E luj a mi: “Il to preà i vuej tegni
          in granda stima, e ben i lu scolti;
          ma fà che la to lenga ’si ritegni.

          Lasa ch’i parli jò, che jò’i ti parti
          sè ch’i ti vòus; che lòu no volarèsin
          forsi—parsè che grècs a èrin—scoltati.

          Dopo che la flama vegnuda ni’era visìn
          ’ndà ch’al me duc ghi pareva just il lòuc,

          cussì ghi veva dìt’a lòu che lì a scoltàvin:

          “O vuàltris ch’i sèis in doj dentri d’un fòuc,
          s’jò i’ai di vu’n vita alc meretàt,
          se da vuàltris meretàt i’ai tant o puc,

          cuant ch’i’ai’n tal mont li àltis rìghis creàt,
          stèit fers li; ma ’l un di vu’ cal diši cà
          ’ndulà che, pierdùt, al è muàrt e soteràt.”

          Il cuàr pì alt da la flama antica
          tacàt al veva a mòvisi bruntulànt
          coma chè che’l vìnt lu scjasàs in là e’n cà;

          alora la punta’n cà e’n là zirànt,
          nencja ca fòs stada na lenga ca parlàs,
          com’na curìnt la vòus a veva fòu sgorgàt: “Cuant

          ch’i’ai lasàt Circe, che cun chel so làs
          mi veva par pì d’un àn dongja Gaeta tegnùt leàt,
          prima che cussì Enea ’la clamàs,

          nè’l ben ch’i volevi al fì, nè la pietàt
          pal me pari vecju, nè’l dovùt amòu
          che a Penelope podùt i varès vèighi dàt,

          mi veva dentri podùt vìnsi chel ardòu
          ch’i vevi di doventà dal mont espèrt,
          e daj vìsis dal omp e di ogni so valòu;

          ma’i mi eri dret butàt'n tal mar alt e vièrt
          cun na navuta e cun che compagnia
          pìsula ca no mi veva maj lasàt dešèrt.

          Da spiàgja a spiàgja i’eri zùt, fin in Spagna,
          fin in Maròc, e in Sardegna encja,
          e’n ta l’ìšulis che’l stes mar al bagna.

          Jò e’i compàis i’èrin zent straca e vecja
          par cuant che rivàs i èrin ta chel post stret
          indulà che Èrcul i sens lasàt al veva'n rocja

          par che’l omp nol zès pì’n là dal stret:
          da la man destra lasàt i vevi Sivìl;
          e da che altra belzà bandonàt Set.

          ‘O fràdis,’ dìt ghi vevi, ‘che par sent mil
          perìcuj i sèis rivàs fin a sta fin dal mònt,
          in ta sta vèa, ca ni è fina com’un fil,

          daj sèns ch’encjamò ni rèstin ta stu mont,
          no stèit diši di no a l’esperiensa
          di chel mont sensa zent, di là dal tramònt.

          Consideràit ben la vustra siminsa:
          fàs no sèis stàs par vivi da salvàdis
          ma par zì’n sercja di virtùt e cognosensa.’158

          Cun stu discòrs stàdis ghi èrin ben ingusàdis
          ai compàis li rašòns par parà ’ndavànt,
          che par fermàju i varès fàt grandi fadìis;

          e voltàt la nustra popa vièrs’l levànt,
          i rèmos àlis a doventàvin p ar stu mat di svuàl;
          plan plan a man sanca i zèvin voltànt.

          Belzà dùtis li stèlis dal polo austràl
          a jodeva la nòt, e’l nustri al era tant bas
          che jù al steva’n compagnìa dal scuàl.

          Sinc vòltis a èrin stàs impijàs e sieràs
          chej lumìns ca èrin sot da la luna,
          dopo ch’i vèvin scjavasàt chel grant pas,

          cuant ch’jodùt i vèvin, encjamò lontana,
          na montagna 159scura e alta tant
          che cussì maj no’n vevi joduda nisuna.

          La vista dàt ni veva ’legrìa, fin cuant
          ca veva da stu nòuf post ’na bufera tacàt
          ca veva ben batùt la prua là’n davànt.

          Naf e aga tre vòltis zì ’n ziru a veva fàt:
          a la cuarta la popa zuda a era’n sù
          e la prua’n jù, com’ca era destinàt,160

          fin che’l mar sù di nu ni veva sieràt jù.







Cjànt Vincjasietèšin
          La flama ’era zà ’ndresada e cujèta,
          dopo’l so parlà, e via da nu’ a zeva
          cu la licensa dal me bon poèta,

          cuant che n’altra che davòu ghi steva
          i vuj mi veva fàt voltà’n ta la so punta
          da ’ndulà ch’un sùn confùs al vegneva.

          Coma’l nemàl siciliàn, cun dentri’l lamentà
          di chèl—e par prin cun chèl al mugnava—
          che al falu, trist al era stàt, cussì si conta;161

          cu la vòus dal aflìt al bovolava
          tant che, encja s’al era dut fàt di ramp,
          lo stes a pareva che na vura al sufriva;

          cussì, sensa vej nè bus nè altra via di scjàmp
          da cuant che’n tal fòuc, in ta’un sclopetà da mas
          si convertiva’l so puòr parlà, lamp a lamp.

          Ma dopo cal veva tacàt il so viàs
          vièrs la punta, e dàt ghi veva chel guìs
          a la lenga cuant che'n sù’l zeva dal bas,

          diši i vèvin sintùt: “O tu ch’i ti sìntis
          la me vòus e che’l to parlà al è lombàrt,
          e’i ti’as dìt: ‘Istra ten va; di più non t’adìš’ ’,162

          parsè ch’jò’i soj chì forsi un puc’n ritàrt
          nòsta zì, ma tabàja pur cun me un puc:
          t'jòdis ca no mi displàs a mi, e jò’i àrt!

          Se tu i ti sòs’n ta stu mont svuàrp da puc
          colàt da la sù—da che biela cjera
          latina da’ndà che la colpa i’ai, puòr cuc—

          dìšmi se’i romagnòi ’an pàs o guera;
          ch’jò’i’eri di che montàgnis fra Urbìn
          e’l pas ca si vièrs al Tevere, a plera.”

          Jò’i vuardavi in jù, atènt e sidìn,
          cuant che’l me duc'a mi’a’n tal flanc tocjàt
          dišìnt, “Tabàja tu, che chistu al è latìn.”

          E jò che di diši i’eri preparàt,
          sens’ešità scuminsiàt i vevi a parlà:
          “O spirt, ca pàr ch’i ti sèdis la jù platàt,

          la Romagna a no è, nè maj no era, ulà,
          sensa guera in tal còu daj so tiràns;
          ma al momènt no si jòt ulà nisùn lotà.

          Ravèna a è com’ca è stada da tancju àins:
          ’l àcuila da Polenta là a si cova,
          cussì ch’encja Cervia’a cujèrs cuj so plumìns.

          Sta cjera163, che zà fàt a veva la so lungja prova,
          e daj fransèis un mar ros di sanc, miga puc,
          sot ramàsis vèrdis a si tegneva.

          E’l mastìn vecju e il nòuf da Verùc,
          che tant mal a vèvin Montagna governàt,
          a si’u jòt là ca grugnìsin, e pì di un puc.

          Là di Lamòn e Santera, ogni sitàt
          guidada ’è dal leonùt dal nit blanc,
          cal cambia banda da unvièr a estàt.

          E chè ca vèn dal Savio bagnada di flanc,
          cussì com’ca si cjata tra plan e mont,
          tal stes mòut a vìf, sot tiràn e stàt franc.

          M’adès cuj sòtu? Dìšnilu ch’i lu tegnìn cont:
          nost’èsi dur pì che cualc’altri’l è stàt,
          se’l to nòn al mont al riva’a fàighi front.”

          Dopo che’l fòuc al veva’un bièl puc rugnàt
          tal so mòut, la so punta fina ’l veva movùt
          di cà, di là, e’n fin a chistu ghi veva dàt flat:

          “Se jò’i crodès da rispùndighi in dut
          a cualchidùn che maj'l tornàs tal mont,
          di flameà sta flama a no varès pì volùt;

          ma sicoma che pròpit maj da stu font
          nol è maj tornàt vif nisùn, s'i sìnt just,
          sensa timòu d’infàmia di disti i soj prònt164.

          Omp di guera i soj stàt, e dopo frari cun gust,
          crodìnt di fà, cussì sinturàt, penitensa;
          e dut a sarès susedùt ta stu mòut just,

          s’a no fòs pal grant predi165—che schifènsa!—
          ca mi’a rimetùt’n ta li primi còlpis;
          e coma e parsè, èco la sostànsa.

          Mentri ch’jò i eri forma cul sanc’n ta li vènis
          che dàt mi veva me mari, il me fà
          nol era da leòn, ma da vòlpis.

          La furbìsia, la scaltrèsa e’l imbrojà
          ben mi zèvin e tant i ušavi la so àrt,
          che fin’n fìn dal mont al era dut’un fà.

          Cuant ch’i mi eri jodùt rivà’n ta che part
          da la me etàt ’ndà ch’ognùn’l dovarès
          calà li vèlis e zì ’ndavànt mancu fuàrt,

          il plašej di prin schifo mi fev'adès;
          dut pentìt, al mont dìt ghi vevi i me adìos;
          ah puòr bašovàl! e zovàt a varès.

          Chel principe là daj nòufs Farišèos,
          stìnt fašìnt guera dongja dal Lateràn,
          e nè cuntra Saracèns nè Gjudèos,

          parsè ch’ ognùn daj so nemìs al era Cristiàn,
          e nisùn al era stàt Acri a vìnsi,
          nè mercjadànt al era stàt là dal Soldàn;

          nè i òrdins sàcris nè pur ’l alt ufìsi
          ghi vèvin fàt da guida, nè in mè il cordòn
          che fràris pì màgris a vèvin par strìnzisi.

          Ma com’ Costantìn vùt al veva Silvèstri’l bon
          dentri di Siràt par vuarìlu da la lèvra,
          cussì chistu volùt al veva ch’i lu judàs benòn

          par vuarìlu da la so granda fièvra:
          volùt al veva ch’i lu consiliàs, ma'i vevi tašùt
          pars'che ogni so peràula stramba a era.

          E dìt al veva di nòuf: ‘Nosta sospetà dut;
          jò’i ti asòlf, e tu’nsègnimi coma fà
          par che’l Penestrìn al zedi jù dal dut.

          Il cjèl jò’i pòl ben vièrzi e sierà,
          coma ch’i ti sàs; però a sòn dos li clafs
          che’l me antecesòu nol à volùt curà.’

          Alora pocàt mi vèvin i argumìns gràfs
          là ’ndulà che’l taši al sarès stàt pešu,
          e dìt i vevi, ‘Pari me, pars’che asolusiòn ti mi dàs

          da chel pecjàt ch’adès mi fà colà’n jù,
          il prometi al lunc ma il mantegni puc fuàrt
          ti farà trionfà tal to alt di la sù.’

          Francèsc si veva fàt avànt, dopo ch’i’eri muàrt,
          par me; ma un di chej cjalinòus di cherubìns
          al veva dìt: ‘Làsilu chì166. A no mi fà tuàrt.

          Al à da zì la jù, fra i me meschìns
          par chel consej da ludro cal veva spartìt,
          che da chè’n cà ghi sìn stàs sempri visìns;

          che asòlvi no si pòs chèl ca no si’a pentìt,
          nè pentìsi e volej al stes timp si pòs,
          che stu contradì a nol vèn consentìt.’

          Oh puòr me! Pì svelt sveàsi nisùn’l pòs
          coma cuant che’ngrimpàt mi veva e dìt: ‘Forsi
          no ti pensàvis che jò’un lòic167 i fòs’!

          A Minos mi veva partàt, che la coda a voltasi
          atòr dal cuàrp si veva metùt vot vòltis,
          e dopo che là’l era zùt a muàrdisi,

          dìt al veva: ‘Stu chì al stà ben là cuj làris’;
          a è par chèl che jò ’ndà ch’i t’jòs i soj pierdùt,
          e vistìt cussì i sufrìs sti pènis.”

          Cuant che’l so diši al veva cussì finìt dut,
          la flama, cun grant dolòu, a era partida,
          stuarzìnt e sbatìnt il so spis di cuarùt.

          Nu i èrin zùs’ndavànt, jò e la me guida,
          sù pal scoj fin insima dal’altri arc
          di chel fosàt ’ndà che di fìo a’n pàijn avonda

          ducju chej che dišunìnt a cjàpin sù tant càr’c.







Cjànt Vincjotèšin
          Cuj podarèsia maj cun peràulis sclètis
          diši di chel sanc e di che plàis in plen
          ch'i vevi adès jodùt, encja contànt pì vòltis?

          A no’è nisuna lenga cun chel inzèn
          ch’judà al posi’l nustri discòrs, e la mins
          jodi a fà di dut chel comprendi lì puc sen.

          Se chej a fòsin encjamò dùcjus visìns
          che zà in ta la sfurtunada cjera
          da la Pulia a vèvin vùt cussì tancju sufrimìns

          par via daj Trojàns e da la lungja guera
          che di anej a vèvin 'mplenìt doj biej zèis,
          com’cal dìs Livio, che partàt ai sbàlius nol era,

          cun chè ch’an d’aveva lasàs pus intèis
          par vej contrastàt Berto il Guiscàr;
          e l’altra che lasàt a à ’ncjamò vuès’n ta li contèis

          di Ceperòn, là ’ndulà cal è stàt bušiàr
          ognùn puliešìn, e là da Tajacòs,
          ’ndulà che sens’ àrmis vinsùt al veva’l vecju Alàr;

          e par cuant che ferìdis fòndis o vuès ros168
          s’jodeva—dut chistu nencja’l vèn visìn
          al oròu di sta nona bolgja là che dut al è sòs.

          Caretej no’n dè che tant par dòvis a spàndin
          com’un  h'i vevi cun schifo jodùt, dut sbregàt
          da la barba fin là che corèis ’si tìrin:

          i bugjej tra li gjàmbis ghi vèvin colàt;
          còu e polmòns s’jodèvin, e chel puòr sac
          cal fà merda di chèl ca si’a mangjàt.169

          D’jodi dut di chistu’i no eri ’ncjamò strac
          cuant che luj mi veva vuardàt, e vierzùt si veva'l pet,
          dišìnt: “Jòitu ch’i mi vièrs coma un sac?

          Jòt ben cuant strupiàt cal è Maomèt!
          Davànt di me al è Ali cal và planzìnt,
          ròt in muša da la barba al cjufèt.170

          E ducju i àltris che chì ti vàs jodìnt,
          seminadòus di scàndul e di scisma,
          vìfs a èrin, m’adès, sclapàs, a stàn puc godìnt.

          Un diàu al è cà davòu ca ni sistema,
          crudèl cal è, cul taj da la so spada,
          e ducju di nòuf al sbugjela cu la so lama

          cuant ca rifàn che doloroša strada;
          no prin, però, che zìnt atòr, com’ch’i dìs,
          ogni ferida si sedi zà sierada.171

          Ma tu cuj sòtu che dal scoj i ti vuàrdis,
          puc sigùr, forsi, di zì a la pena
          che Minos segnàt ti’a pa li to acùšis?”

          “Muàrt nol è  ’ncjamò, nè colpa ’lu mena,”
          rispundùt al veva'l mestri, “a tormentalu;
          ma par dàighi n’esperiènsa pì plena,

          a mi, ch’i soj muàrt, mi convièn menalu
          pal infièr ca jù, di zìru in zìr,
          e ver al è com’ch’jò ti staj dišìnlu.”

          Cuant che sintùt lu vèvin, pì di sent ca zèvin’n zìr
          si èrin fermàs tal fosàl a vuardami
          par maravèa, dismintiànt il martìr.

          “Dìšghi duncj’adès a Fra Dulcìn ca si àrmi—
          tu che’l soreli t’jodaràs forsi di nòuf fra puc,
          se pì ca nol vòu vignì sùbit a cjatami—

          ben di vìvars172, che se’l timp al siera stu lòuc
          la vitòria no ghi zèdi al Novarèis,
          che sinò nol vinsarès sensa’un grant truc.”

          Un piè a lu veva zà alsàt di pèis
          Maomèt cuant che dìt mi veva sta peràula;
          dìt chist, vìa cal era zùt cu li so idèis.

          ’N altri, che un bus al veva’n ta la gola
          e troncàt il nas fin pròpit sot li sèis,
          e nol veva altri che un’orèla,

          restàt lì a jodi chisti maravèis
          cuj àltris, prin d’àltris vierzùt al veva la cana,
          rosa di sanc ca ghi colava di sot li sèis,

          e dìt al veva: “O tu, che colpa no ti condana,
          e ch’i’ai jodùt in ta cjera latina,
          se’l grant someà a no mi’ngàna,

          recuàrda Pieri da la Midišina,
          se maj ti tòrnis a jodi chel bièl plan
          che da Versèl a Marcabò s’inclina.

          E fàighi savej a chej doj pì miej di Fan,
          al Siòr Guido e encja al Angjolèl,
          che se’l jodi ’ndavànt chì no si lu fà’nvàn,

          a vegnaràn butàs fòu dal so vasèl
          e mašenàs visìn di Catòlica
          pal tradimìnt di un tiràn tant crudèl.

          Tra l’ìsula di Cipro e di Majorca,
          nol à maj un cussì grant delìt jodùt Netùn
          nè da pirata nè da zent argolca.173

          Chel traditòu che pur al jòt dom’ cun’ un ,
          e al tèn la cjera che un tal chì di me
          di jòdila al vorès èsi stàt dišùn,

          a ju farà zì al parlamìnt cun sè;
          dopo al farà di mòut che al vint di Folàra
          preà ghi zovarà puc, e si sà’l parsè.”

          E jò a luj: “Mòstrimi a la clàra—
          s'i ti vòus che lasù di te i fedi scuela—
          cuj cal è chèl da la siera amara.”

          Alòr’ al veva pojàt la man ta la mosèla
          d’un so compaj e la bocja ghi veva vierzùt,
          sigànt: “Èco chì chèl, e nol favela.

          Chistu, ešiliàt, il dubità ghi veva cjòlt dut
          a Sešar, afermànt che chèl ben furnìt,
          ešitànt, dàns al era sempri a pièrdi zùt.”

          Oh puòr diàu, cuant cal someàva spaurìt
          cu la lenga ta la goša tajada,
          Curio, che al diši’l era stàt cussì ardìt!

          E un ch’al veva l' un’e l’altra man troncada,
          alsànt i zumpìns pa l’aria fuscada,
          cussì che’l sanc ghi veva la muša sporcjada,

          sigàt al veva: “Encja il Moscja recuarda,
          cal à dìt—òsti!—, ‘Cjàf a à la roba fata,’174
          che mala siminsa pa la zent tosca a è stada.”

          Alòr jò: “La to ràsa pur a è muarta”;
          luj, puarèt, cun pì dolòu sul so dolòu,
          zùt al era, cu’na malinconìa mata.

          Jò a vuardà’l scjàp i eri restàt ’ndavòu,
          e jodùt i vevi roba ch’i varès poura
          sensa pì prova a contala besòu;

          s’a no fòs che la cosiènsa mi sigura,
          che compagna ca rìnt l’omp sigùr di sè,
          sot la corasa di sìntisi pura.

          Jodùt i vevi com’ch’encjamò’l fòs’n front di me
          un cuàrp sensa cjàf ch’avànt al zeva
          com’i’altri puòrs disgrasiàs davànt di me;

          e’l cjàf troncàt paj cjaviej al tegneva,
          pindulànt da la man com’un lampiòn;
          e chèl mi vuardava e “Puòr mè!” al diševa.175

          E a sè stes si feva lustri benòn,176
          e a èrin doj in un e un in doj:
          e coma maj, ben al sà chèl dal lamp e tòn.

          Cuant che sùbit sot al era dal nustri scoj,
          a ni vev’ alsàt il bras cul so cjàf, dut,
          par che’l so parlà’i sintèsin ducju doj.

          E dìt al veva: “Adès t’jòs stu patimìnt brut
          tu che, rispirànt, ti vàs jodìnt i muàrs:
          vuarda s'i ti’n cjàtis n’altri cussì crut.

          E pars’che tu che nòvis ti mi pàrtis, sensa cuàrs,177
          ti’as di savej ch’jò’i soj Bertran dal Bornio, chèl
          ca ghi’a dàt al Re zòvin chej crus cunfuàrs.

          Jò’i’ai fàt pari e fì doventà’l un dal altri ribèl:
          pì no ghi’a fàt Achitofèl a Absalon
          e David cun chel becotà da crudèl.178

          Di zent ben unida i’ai fàt divišiòn;
          par chèl che’l me puòr sarvièl al è stàt spartìt
          dal so prinsìpit, stu tronc, che prin ghi era paròn.

          Da chì’l me cuntrapatì179, com’ch’i vèis capìt.







Cjànt Vincjanovèšin
          Al jodi che zent e che plàis stranìsimis
          a si vèvin i me vuj cussì tant'ncjocàs,
          ca èrin di làgrimis doventàs cunètis;

          ma Virgìlio a mi veva dìt: “Sè ch’i ti fàs?
          parsè ghi vani i to vuj ’ncjamò dongja
          là che scjù puòrs spirs a sòn cussì mal cunsàs?

          Cussì no ti’as fàt’n ta nisun’altra bolgja:
          se tu ti cròs di rivà a contàlis,
          sta val par pì di vincj mìis a para via!

          La luna a è belzà sot di nuàltris:
          a ni resta puc dal timp a nu concedùt,
          e altri’n d’è da jodi che tu no t’jòdis.”

          “Se tu ti vès,” i ghi vevi sùbit rispundùt,
          “’tindùt a la rašòn che par chè jò’i vuardavi,
          forsi di stà pì a lunc ti mi varès permetùt.”

          Intànt’l zeva—e jò davòu ghi stevi—
          il duca; jò zà’i ghi fevi risposta:
          “La dentri di sta cava,” i zontavi,

          “’ndulà ch’jò’i vevi i vuj fisàs a pusta,
          i cròt che un spirt dal me sanc al planzi
          la colpa che la jù cussì tant a costa.”

          “No dati,” al  e a tacàt il mestri a diši,
          “tant pensej par luj d’adès in davànt:
          ’tìndighi a altri e lasa che luj al pàusi:

          ch’jò’i lu’ai jodùt al piè dal pontùt, cuant
          che cul so dèit fuàrt a ti minacjava
          e Geri dal Bièl al zeva nominànt.

          Intànt sè che dut’l to timp al ocupava,
          al era in tìndighi a chèl d’Altafuàrt,
          e’n là no ti vuardàvis, e luj’l partiva.”

          “O bon il me duca, che violenta muàrt
          ca no è’ncjamò vendicada,” ghi vevi dìt,
          “dal parìnt che’l dišonòu fàt ghi veva tuàrt,

          lu’a rindùt disdegnòus180; e’l è partìt
          sensa parlami, com’che jò’i la pensi:
          e chèl par luj di simpatìa mi’a’mplenìt.”

          Cussì i parlàvin fin lì ca tocja èsi
          par prin podej dal scoj l’altra val jodi,
          s’a fòs pì lustri, fin in font, o cuaši.

          Cuant ch'i èrin tal ùltin clàustri rivàs a zì
          di Malbòls, cussì che chej bràfs di fràris
          jòdiu dùcjus i podèvin pròpit lì,

          di lamìns i vevi sintùt divièrsis frecjàdis,
          ca vèvin di pietàt li pùntis infieràt;
          ch’jò cu li mans mi eri sieràt l’orèlis.

          Cuant dolòu al vegnarèsia coletàt
          se da Valdichiàna a vegnèsin d’estàt,
          cun ducj’i maj di Sardegna e dal Maremàt

          e’n ta na fòsa’l fòs il dut insembràt?
          Cussì a era chì, cun che gran pusa
          di zent ca si marsiva zà da un bièl tràt.

          Zùs i èrin pal ùltin àrzin, sensa pauša,
          lunc il scoj lunc, sempri a la sinìstra,
          fin là ch’jodùt i vevi daj lamìns la cauša:

          là a era, vièrs il font, là cal minìstra
          chel siòr dal alt ’l infalìbil gjustìsia,
          punìnt i falsadòus che li al regìstra.

          Pì malincònic cuj al crodarèsia
          ca fòs stàt in Egina181 cun ducju’i malàs
          cuant ca era’n aria tanta malìsia

          che’i nemaj taj pàscuj a èrin dùcjus colàs,
          encja i vièrs, e dopo li zens antìchis,
          secònt chej poès ca ni còntin scjù fàs,

          coma li furmìis si èrin rinovàdis;
          chì a era d’jodi’n ta che valada scura,
          l’ànimis languì chì e là ’ngrumàdis.

          ’N ta spàlis o pansa ’diritùra
          daj àltris ’èrin pojàs, e chèl a gjàt
          plan plan al zeva ta la viùta puora.

          E nu, pas a pas, sidìns i vèvin cjaminàt,
          vuardànt atòr e scoltànt chej disgrasiàs
          nisùn daj cuaj’l varès podùt stà’ndresàt.

          Doj in d'avevi jodùs un sul altri pojàs,
          com’che li padèlis si mètin a sujà,
          dùcjus da cjàf a piè di rògnis macjàs;

          e’i no vevi maj jodùt un cussì fuàrt stringhià
          da nisùn frutùt spetàt dal so paròn,
          o che la strìnghia’l menava par falu sveà,

          com’che ognùn si menava svelt’l spisòn
          da l’òngulis intòr pa la gran ràbia
          dal spisà che maj ju farà stà pì benòn;

          li rògnis cun l’òngulis a gratavin via
          com’cal fà’l curtìs dal cogu cu li scàis
          di pès gràndis pì di na scàja.

          “O tu che cun i to dèicj’ i ti ti dismàis,”182
          al veva tacàt a dìšghi’l duca a un di lòur
          “e che ogni tant ti fàs di lòu tanàis,

          dìšni se cualchi latìn al è’n tal dolòur
          di stu post, e che n'ongula ti bastàs
          in etèrno a fà chistu lavòur.”

          “Latìns183 i sìn, che tu t’jòs cussì guastàs,
          ducju dòj,” al veva rispundùt planzìnt;
          “ma cuj sotu che sta domanda ti ni fàs?”

          E’l duca: “Jò’i soj un che jù’l stà vegnìnt
          cun chistu vif chì, da scoj a scoj,
          e di mostràighi ’l infièr a luj  i intìnt.”

          Alòr si èrin a colp separàs, chej doj,
          e tremànt ognùn si veva vièrs me voltàt,
          e àltris pur: i doj no èrin besoj.

          Il me bon mestri si era vièrs di me premuràt,
          dišìnt: “Dìšghi pur a lòu sè ch’i ti vòus.”
          Vìnlu luj volùt, cussì i vevi alòr tacàt:

          “Se’l vustri pensà—di chist i soj curiòus—
          nol resta tal prin mont da l’umana mìns,
          ma al vif sù encja dopo da la so cròus,

          dišèimi cuj ch’i sèis e di cuali zèns:
          la vustra sporcja e fastidiòša pena
          di fami jodi ca no vi crej brus sintimìns.”

          “Jò i’eri d’Àrès, e Arbul  da Siena,”
          dìt al veva un, “fàt meti mi veva'n tal fòuc;
          ma chèl pal cual i soj muàrt chì no mi mena.

          A’è vera però che dìt ghi vevi par zòuc:
          ‘Jò’i soj bon di stà’n aria com’na pluma;
          e chèl—curiòus dal nòuf amondi puc—

          volùt al veva ch’i ghi mostràs l’art, e doma
          pars’chè jò no lu vevi fàt Dèdal, a mi veva fàt
          brušà da un ca lu tegneva par fì; ma

          ta l’ùltima bolgia da li dèis i soj stàt,
          pa l’alchimìa che tal mont i vevi ušàt,
          da Minos, ca nol pòl sbalià, butàt.184”

          E jò al poèt ghi vevi dìt: “Sta vanitàt
          si cjàtia’n t’àltra zent che la Saneša?
          Sens'altri no'n ta che fransèša, in veretàt!”

          Alòr chel altri levròus alsàt al veva la muša
          e rispundùt: “Al di fòu di Strìsa
          cal veva savùt benòn coma fà la so speša,

          e Nicolò che la costoša ušansa
          dal garòful al veva luj par prin scuprìt
          in tal ort ’ndà che sùbit a cjàpa la siminsa;

          e pur di chel scjàp cal veva pièrdut da stupit
          la vigna e’l gran bosc cun Cjaša d’Ašiàn
          e’l so udìsi’l veva mostràt ’l Imbarlumìt.

          Ma par ch’i ti savèdis cuj ca ti’a dàt na man
          cuntra’i Sanèis, ingusa vièrs me’l to vuli,
          cussì che chèl ca ti rispùnt no t’jòdis invàn:
          ch’jò i soj’l spirt di Capòc t’jodaràs ben sì,
          ch’jò i’ai falsàt metaj cun l’alchimìa:
          e ti’as da recuardati, s'i t’jòs ben chì,

          com’ch’jò i eri pròpit ’na buna sìmia.185







Cjànt Trentèšin
          Taj timps che Gjunòn a era rabiada
          par via di Semèl cuntra’l sanc Tebàn,
          roba altri vòltis da ic mostrada,

          cussì tant mat al era doventàt Atamàn,186
          che jodìnt la fèmina cuj so doj fis
          zì ’ndavànt insièmit cun un di lòu par man,

          al veva sigàt: “I vuej cjapà cu li rètis
          la leonesa e’i so leonùs al pàs,”
          e fòu al veva dopo metùt li crudèl’ sgrìnfis:

          Learco al  eva cjapàt, un daj puòrs frus disgrasiàs,
          e’n alt alsàt, a lu veva sbatùt cuntr’un mur;
          e ic e’l altri si èrin dopo ’nnegàs.”

          E cuant che la furtuna voltàt si veva vièrs’l bas scur,
          da l’altesa daj Trojàns, che dut a ausava,
          cussì ch’insièmit cul regnu’l era colàt il re pur,

          la puora Ècuba, vilida e sclava,
          dopo ch’jodùt a veva Palisena187 muarta,
          e dal so Polidoru’n ta la riva

          dal mar la puareta si'era necuarta,
          fòu di sè, dal dut, a veva bajàt com’un cjàn;188
          cussì tant ca si’era di dolòu la so mins stuàrta.

          Nè da Tebe nè da chistu post Trojàn
          nisùn al à maj jodùt fùriis cussì crùdis
          ca becàvin no bèstis ma chèl cal era umàn,

          com’che do òmbris, pàlidis e nùdis,
          che muardìnt a corèvin ta la maniera
          dal pursìt che dal pursitàr ti mòlis.

          Una ’ngancjàt a veva Capòc, e ghi’era
          cuj dincj’ ta la cadòpa, cussi che, tirànt,
          ghi feva gratà la pansa in cjera.

          E’l Aretìn, che restàt al era tremànt,
          mi veva dita: “Chel spirt là al è Gjani Schichi,
          che, rabiòus, al stà i’àltris cussì cunsànt.”

          “Ah!” ghi vevi dìt, “se chel altri a no ti mèt uchì
          i dincj’ intòr, no ti faràs fadìja
          a dìšni cuj cal è, prin cal sparìsi di chì.”

          E luj a mi: “Chist’è l’ànima vecja
          di Mira, l’infàma dal pari doventada
          compagna, fòu dal amòu sensa macja.

          A pecjà cul pari cussì a era vegnuda,
          falsificànt in sè la forma di n’altra,189
          com’che ausàt al veva chel là190—ca s’jòt par strada—

          par guadagnasi dal cjarùt la siora,191
          in sè falsificà il Buoso Donàt,
          e fašìnt dal testamìnt ’na camora.”

          Dopo che’i doj rabiòus mi vèvin pasàt,
          che jò i’u vevi ben di vuli tegnùt,
          i  evi alora i’altri malnasùs vuardàt.

          Un i'n vevi jodùt cal someàva un liùt,
          com’che s’al fòs stàt dal bas da la pansa
          troncàt dal rest che’l omp al à biforcùt.

          La bruta idropišìa, che puc benòn
          a sesta che pars che’l umòu al convertìs,
          cussì che’l mušu a nol rispùnt al pansòn,

          a ghi feva tegni ben vièrs i làvris
          coma cal fà il tìšic, che pa la sèit
          un vièrs la barba e’l altri’n sù al invertìs.

          “O vuàltris che di pena i sèis al vuèit
          in ta stu mont di dolòu, e’l parsè i nu lu saj,”
          dìt ni veva a nu, “vuardàit e tindèit

          al mestri Adam e a ducju i so maj;
          tant in daj vùt da vif di chèl ch’i’ai volùt,
          e adès doma brama par un pu’ di aga i’ai.

          Pa li vèrdis culìnis ogni rivulùt
          dal Cešentìn cal và jù in tal Arno
          e frèsc e mol al fà’l so canalùt,

          a mi’è sempri vif in taj vuj, in eterno,
          e l’imàgin so sempri pì mi sùja
          chel mal ca mi scarnìs, magàri cussì no.

          A mi tormenta la dura gjustìsia,
          ca cjoj ocašiòn d’ndulà ch’i’ai pecjàt192
          e mi fà suspirà di malinconìa.

          Là a è Romèna, là ’ndulà ch’i’ai falsàt
          la lega cul sen di San Zuan Batìsta193;
          e par chel lasù il cuàrp mi’an brušàt.

          ma se jo’i jodès chì l’ànima trista
          di Guido, di Sandro o di so fradi,
          par Font Branda i no darès la vista.194

          Un al è zà dèntri, s’a si pòl crodi
          che òmbris ca vàn atòr rabiòšis;
          ma no zova, che chì, leàt, mi’è puc da jodi.

          Si vès li me gjàmbis asaj bùnis
          par mòvimi in sent’àis un tant cussì,
          jò’i li varès zà tal troj metùdis,

          in sèrcja di luj fra sta scrofòna di zent chì,
          cun dut il so ziru di ùndis mìis
          e miès, o mancu, di travièrs ca pòl vèighi.

          La colpa a’è so s'i soj cun tal famèis:
          a mi’an lòu costrèt a bati i florìns
          ca vèvin tre caràs di porcarìis.”

          E jò a luj: “Chej doj puòrs diàus a nu visìns,
          ca trèmin coma mans bagnàdis d’unvièr,
          cuj soni ch’a destra a stàn daj to cunfìns?

          “Chì i ju’ai cjatàs e chì a sòn, com’cal è ver,”
          al veva dìt,”cuant che plovùt i soj’n ta sta cava chì,
          e’i no cròt che maj pì a lasaràn st’infièr.

          Chista a è la falsa che acušàt a veva Bepi;195
          chel’altri al è’l fals Sinòn grec da Troja:196
          pa la mala fièvra a spùsin cussì.”

          E un di lòu dìt al veva “Porco boja”
          par èsi stàt nominàt’n ta’un mòut cussì dur,
          e dal pansòn ghi veva batùt la dura cròdia.

          Chè fàt a ti veva un sùn coma un tambùr;
          e Mastr’Adàmo ghi veva batùt il mušu
          cul so bras, cal era altritànt sigùr,

          dišìnghi: “Encja s’a mi’è stàt cjòlt’l ušu
          da li me puori gjàmbis, ch’i no pòl movi,
          a mi resta’l bras par dati casòs in sù.”

          Alòr luj al veva dìt: “Cuant ca ti’an fàt zì
          vièrs il fòuc, cussì svèlt no ti lu vèvis:
          ma prima, par fà’i bes fals, alora sì.”

          E l’idròpic: “Di chist’l ver ti dìšis:
          ma nencja tu’l ver no ti’as testimoniàt
          a Troja, ulà che diši’l just i ti dovèvis.”

          “Se jò’i’ai dìt’l fals, e tu i bes ti’as falsàt,”
          al veva dita Sinòn, “i soj chì par un fal,
          e tu par pì di d’ogn’altri diaulàt!”

          “Recuàrditi, fals zuradòu, dal cjavàl,”
          al veva rispundùt chèl da la pansa sglonfa;
          “ben ti stà s’ognùn lu sà par mont e val!”

          “A tì tant pešu se la sèit sclapà ti fà
          la lenga,” al veva dìt’l grec, e l’aga marsa
          che tal pansòn davànt daj vuj ti stonfa.”

          Alòr’l banchej: “Ca si sbreghi che strasa
          di bocja to pal to mal, com’ca dovarès;
          che se jò’i’ai sèit e ’l umòu m’ingrosa,

          tu ti’as bocja sècja e pì dolòus daj mès;
          e par zì a lecà’l spièli di Narcìs
          amondi puc tontonà ti bastarès.”197

          Jò i eri lì ch’i ju scoltavi dut fìs,
          cuant che’l mestri mi veva dìt: “Adès jòt chì, fantàt!
          a mi bastarès puc par molàtilis!”

          Cuant ch’i lu vevi sintùt parlami secjàt,
          vièrs di luj mi eri voltàt dut vergognòus,
          che stu momènt in mins vif mi’è restàt.

          Coma chèl ca s’insumièa da la so cròus,
          tal so sùn al volarès insumiàsi
          che chèl cal è a nol è, e doma di chèl cal è bramòus;

          no podìnt parlà, i eri restàt jò cussì,
          che volìnt scušami, i mi scušavi
          lo stès sensa che jò mi necuarzesi.

          “Che difièt pì grant mancu vergogna ti lavi
          di chèl ch’i ti’as vùt tu, i saj,” luj al veva dìt;
          ma adès basta fà làgrimis plovi:

          ma pensa ch’i soj sempri cun te, e sùbit,
          s’a capitàs che la furtuna ti metès.
          in banda di cjacaròns, cul stes èšit;

          che sìnti scju chì voja basa a sarès.198







Cjànt Trentunèšin
          La stesa lenga prin’ mi veva muardùt,
          che fàt inrosà mi veva la me muša blancja,
          e dopo midišina mi veva'ntòr metùt:

          cussì sintùt i vevi ca feva la lancja
          d’Achìl, che par so pari stada ’era rašòn
          prin di bruta e dopo di buna mancja.199

          La schena ghi vèvin voltàt al brut valòn,
          sù pa la riva ca lu siera ’torotòr,
          scjavasànt sidìns sidìns stu post puc bon.

          Nè dì a era nè nòt uchì atòr,
          cussì che’l me vuli’l jodeva puc ’ndavànt;
          ma ’mòndi fuàrt i vevi sintùt sunà un cuàr,

          fuàrt, sigùr, encja pì dal tòn pì grant,
          che vièrs di luj avìnt brincàt la me atensiòn,
          al veva guidàt i me vuj’n ta’un post pì avànt.

          Dopo la gran sconfìta di che asiòn
          ch’al Grant Carli costàt ghi veva la santa gèsta,
          sunàt nol veva’l Orlànt cun pì terìbil pasiòn.

          In davànt i’eri zùt un puc e basta
          che d’jodi mi veva parùt tanti tors àltis;
          alòr jò: “Mestri, dìs, se cjera ’eše chista?”

          E luj a mi: “I cròt che tu’i ti vuàrdis
          in ta sti tènebris masa a la lungja,
          stimànt cussì d’jodi sè ch’i no t’jòdis.

          T’jodaràs ben, se tu là ti ghi vàs dongja
          cuant che il sens a s’ingana da lontàn;
          ma fà pì svèlt, che dut fra puc si rangja.”

          Alora cun bièl fà mi veva cjapàt par man,
          e dìt al veva: “Prin ch’i rivani pì’n davànt,
          par che’l fàt no ti pari masa stran,

          pensa che ulà nisùn al è tòr ma gigànt;
          dùcjus a sòn tal pòs, da la riva dut atòr,
          dal bugnìgul in jù, e gjàmbis altritànt.”

          Coma cuant che’l calìgu si sclarìs d’intòr,
          il vuli puc a puc ghi dà figura
          a chel cal platava’l vapòu atorotòr.

          Cussì sbušànt che aria densa e scura,
          pì e pì rivànt vièrs da la sponda,
          mi veva lasàt l’ilušiòn e cresùt la poura;

          ma com’che su la muràlia tonda
          Monteregiòn di tòris si corona,
          cussì’l rivòn che’l abìs al circònda

          al era toregjàt da mièša la persona
          di chej gigàns orìbils, che dal alt
          Gjove ’ncjamò’l minacja cuant ca tona.

          E’n ta la muša di un zà ’fèvin i me vuj un salt,
          e’n ta spàlis e pet e pansa’n gran part,
          e’n taj doj bras ca pindulàvin dal alt.

          La natura, sigùr, cuant che lasàt a veva l’art
          di fà nemaj cussì, fàt ben a veva, si sà,
          a cjòighi guerièrs coma chistu a Mart.

          E se ic ’lefàns e balènis di fà
          no si pentìs, chèl cal vuarda di sutìl,
          ca è just cussì al và sùbit a cjatà;

          ’l omp, dopodùt, al è di pensà tant àbil,
          e di fà dal mal al è purtròp partàt,
          che’l lagnasi al doventa masa sutìl.

          Il so mušu lunc e gros al era fàt,
          coma la pigna di San Pièri a Roma,
          e’l rest al someàva proporsionàt;

          cussì che la riva ca era perišoma200
          dal miès in jù, a’n mostrava cussì tant
          in sù, che zighi taj cjaviej insima

          fin par tre di Frìšia ’sarès stàt un vant;
          jò pur ghi’n jodevi un trenta cuàrtis
          dal post pì’n jù d’indà che’l omp si tàca’l mant.

          “Raphèl mai amecche zabi almis,”
          la bocja crudèl a sigà ’veva tacàt
          cussì, e no cun orasiòns pì dòlsis.

          E’l me duca a luj: “Òu, puòr disgrasiàt,
          tenti pur il cuàr e cun chèl sfòghiti
          cuant ch’i ti vèns da cuàlchi pasiòn ’nsuriàt!

          Il coràn ti l’as lì’n tal cuèl—pàlpiti—
          cal tèn leàt, ànima cunfuša,
          chel cuàr che’n tal to grant pet ti pòs sìnti.”

          E dopo a mi: “Luj stes a si acuša;
          chistu’l è Nembròt, e pal so mal pensà
          nencj’una di che lènghis’n tal mont si uša.

          Lasànlu stà e invàn no stìn parlà,
          ch’ogni tabajà par luj al è dibànt,
          coma'l so paj àltris, che nisùn capì’l sà.”

          Alòr i vèvin paràt via a zì ’ndavànt,
          e di lì a un puc, a sinistra sempri,
          chel altri ’vìn cjatàt, pì salvadi e grant.

          Par tegnilu leàt, cuj cal fòs stàt’l mestri
          i no pòs diši, ma ghi tegneva pleàt
          e leàt di front un bras e davòu’l destri

          na cjadena ca lu tegneva ’ntorgolàt
          dal cuèl in jù, di mòut che tal discujèrt
          a lu veva almancu sinc vòltis ziràt.

          “Stu rogànt al veva volùt meti al vièrt
          la so potensa cuntra Gjove il grant,”
          al veva dìt’l me duc, “e par chèl al à stu grant mèrt.

          Fiàl al è’l so nòn, e’l veva fàt cussì tant
          cuant che i gigàns ai Dìus ghi vèvin fàt timòu:
          i bras cal veva menàt ju varà sempri dibànt.”

          E jò a luj: “Podìnt, mi colarès il còu
          di dàighi dal smišuràt Briàreus
          ai me vuj ocašiòn di podej jòdilu lòu.”

          Alòr al veva dita: “Ti jodaràs Ànteus
          dongja di chì, cal parla e lìbar al è molàt,
          ca ni menarà’n tal font di chistu bus.

          Chèl ch’jodi ti vòus, che pì’n là al è postàt,
          al è leàt e fàt coma chistu, tal e cual,
          doma che di muša’l mostra pì crudeltàt.”

          No è maj stàt teremòt tant infernàl
          che na tòr al scjasàs cussì a fuàrt,
          com’che pront al era stàt a scjasasi Fiàl.

          Alòr i vevi jò temùt pì che maj la muàrt,
          e n’ocoreva altri che la poura,
          se cjadènis jodùt no ghi vès ta ogni part.

          Pì’ndavànt encjamò i èrin zùs alora,
          fin a Ànteus, che ben cuaranta piè,
          sensa’l cjàf, fòu al era da la gran fesura.

          “Oh tu che ta la furtunada val ca è
          chè che tanta Gloria dàt ghi vev’ a Sipiòn
          cuant che batùt ’l veva il grant Anibale,

          ti’as par preda partàt leòn dopo leòn,
          e che se stàt ti fòsis’n ta l’àlta guera
          daj to fràdis, si’a ’ncjamò l’impresiòn

          che vinsùt a varèsin i fìis da la cjera;
          la jù mètini e ca no ti vegni schif,
          indulà che’l gran frèit Còcit al siera.

          No fani zì nè a Tìsio nè a Tif:
          chist al pòl dà chèl che chì a si brama;
          ma adès àlsiti, nosta fà il restìf.

          Tal mont ti pòs encjamò rindi fama,
          che luj al è vif e a lunc al vivarà
          se a sè prin dal timp Gràsia no lu clama.”

          Dìt cussì  al veva’l mestri; e chèl, cun primura,
          slungjànt li mans, sù’l duca al veva cjapàt
          ’ndà ch’Èrcul strenzùt na volta stàt al era.

          Virgìlio, cuant cal steva par èsi alsàt,
          dìt mi veva: “Vèn chì svèlt ch’i ti cjapi sù,”
          e me e luj in fàs ni veva’ngrimpàt, dìt e fàt.

          Com’che cuant che la Gar’senda201 a s’jòt’n sù
          dal di sot’nclinada, cuant che na nula
          ghi pasa ’nsima, a par ch’intòr ti coli jù;

          cussì mi era someàt Ànteus ulà,
          cuant ch’i lu vevi jodùt sbasasi; e alora
          i vevi doma chè, po, di svignàmila.

          Ma atènt e lišerùt, in tal font cal divora
          Lusìfar e Gjuda, a ni veva pojàt jù;
          e, cussì’nclinàt, nol era stàt lì na vora,

          ma com’ àrbul in nàf a si veva levàt sù.







Cjànt Trentaduèšin
          S’jò i vès li rìmis dùris e ròtis
          com’ca sarès just par chistu bušaròt
          ’nda ca spùntin li altri ròcis e dùtis,

          il miej dal me pensej i sclisarès fòu, jòt,
          tant pì benòn; ma sicòma ch’i no li’ai,
          i dìs sù, ma cul timòu cal vèn di nòt;202

          che coma roba da puc nisùn’l tratarès maj
          chè di descrivi il font dal’univèrs,
          nencja cun lenga ca clama pari e mari:

          ma ca jòdin che fèminis203 il me vers
          che tant judàt a vèvin Anfiòn a sierà Tebe,
          chè dal fàt il diši nol sedi divièrs.

          Oh pì d’ogn’altra mal creàda plebe
          ch’i ti sòs tal post ’ndà che’l parlà’l è dur;
          miej cjàvris èsi chì o bèstis dal bè!

          Cuant che rivàs i èrin in font dal pos scur,
          sot i piè dal gigànt, m’asài pì bas,
          e’i paravi via a vuardà’l grant mur,

          i vevi sintùt dìšimi: “Vuarda i to pàs;
          stà ’tènt di no zì a pestà cuj to piè
          i cjàfs di chiscju puòrs fràdis disgrasiàs.”

          Alòr, voltàt, jodùt i vevi davànt di me,
          e sot i piè, un lac cussì tant gelàt
          che veri’l pareva, e no aga, par me!

          Sens’altri a no si’a maj’n ta stu mòut velàt
          d’unvièr il cors dal Danubio’n Austria,
          nè là sot dal frèit cjèl Rus il Tanàt,

          com’ca era chì, che se il Tambernìchia
          ghi fòs colàt sù, o pur Pierapàna,204
          nencja’n tal orli al varès cricàt via.

          E com’che a grasulà si mèt la rana
          cul mušùt fòu da l’aga, cuant ch’al suspirà
          daj cjàmps si mèt di nòuf la contadina;

          lìvids, fin là che rosòu si mostra,
          a’èrin scju spirs ca patìvin tal glas,
          i dincj’ batìnt com’da la cicogna’l tra-tra.

          La muša’n jù’l tegneva ognùn daj danàs:
          da la bocja’l frèit e daj vuj il còu pešànt,
          s’jodeva tra lòu’l sufrì di scju disgrasiàs.

          Dopo che atòr i vevi ben vuardàt dut cuant,
          vuardàt i vevi’n jù, lì ca èrin doj cussì stres
          che i so cjaviej, jòt tu, si zèvin miscjànt.

          “Contàimi, vuàltris ch’i stèis strinzìnt i pès,”
          i vevi dìt, “cuj ch’i sèis.” Lòu ziràt a vèvin i cuej;
          e dopo vej vièrs me voltàt i vuj stes,

          i so vuj, che prin’a èrin dentri mulišej,
          gotàt a vèvin taj làvris, e’l frèit al veva’ndurìt
          li làgrimis, che’i vuj sieràs si vèvin coma spuartej:

          stàngja di fièr no’a maj len a len unit
          cussì fuàrt; che lòu coma doj cjavròns
          si vèvin ben strucàt, da rabia ognidùn ’nguerìt.

          E un che pierdùt al veva i orelòns
          pal gran frèit cu la muša voltada’n jù
          al veva dìt: “Parsè ti fìs’tu taj lastròns

          ch’i sìn205? Se savej ti vus cuj ca sòn chiscju,
          la val ’ndà che’l Bišensio s’inclìna,
          di Berto’l pari al era, e daj fioj ca sòn ch’jù.206

          A sòn fioj d’un cuàrp; e di dut’la Caìjna
          ti pòs zì’n sercja sensa cjatà ombra
          che pì a mèriti di finì’n gelatina;

          no chèl cal à vùt il pet rot, e l’ombra
          pur, da’un colp par man d’Arturo, chel re grant;
          no Fogasa; e no chistu ca m’ingòmbra

          tant cul cjàf ch’jò’i no pòl jodi pì’ndavànt
          e cal era clamàt Sàsol Mascheròn;
          se tosc ti sòs ti sàs di cuj ch’i staj parlànt.207

          Di fami parlà par no dati pì ocašiòn,
          ti’as di savej ch’i’eri Cjamešòn daj Màs;
          e Carlìn i spèti cal discolpi’l me nòn.”

          Dopo, mil mùšus jodùt i vevi sblancjàs
          dal gran frèit; ch’al pensà mi fà’ncja’dès schifès,
          e mi lu farà sempri’n ta poscj’ gelàs.

          E mentri ch’i paràvin via vièrs il miès,
          ’ndulà ch’ogni gravesa si raduna,
          e che, s'i stes, pal frèit sempri i tremarès,

          ca sedi par volej o càšu o furtuna
          i no savarès, ma fra’i cjàfs cjaminànt
          di sti mùšis cul piè i'n d'avevi batud’una.

          E ic planzìnt: “Parsè mi statu scalsànt?
          se tu no ti vèns par fà cresi la vendeta
          dal Montvièrt, parsè mi statu molestànt?”

          E jò: “Mestri me, mi postu chì spetà
          ch’jò’i vorès cjòimi un dùbit su chistu chì;
          ti mi faràs dopo zì pì a la svelta.”

          Il duca si era fermàt, e jò a dìšghi
          i eri zùt a chèl ch’encjamò’l bestemava:
          “Cuj sotu ch’ai àltris ti vàs a cridàighi?”

          “E tu cuj sòtu che’l to piè’l scalsava
          tal Antenòr,” al veva dìt, “il mušu d’altri
          che, se vif ti fòs, tant mancu a bastava?”

          “Cjàr a pòl èsiti che vif i soj chì dentri,”
          rispundùt ghi vevi, “s’i ti ti spètis fama,
          ch’jò, fra’i àltris, il to nòn pur i entri.”

          E luj a mi: “Dal contrari i’ai brama;
          và via, e no dami pi fastidi,
          che pucja gola mi fà se ch’ti fàs là ’nsima!”

          Alòr pa la cadopa i lu vevi strèt amondi
          e dìt ghi vevi: “Dìs sùbit il to nòn
          o nencj’un cjavièl ti podaràs pi godi.”

          E luj: “Gjàvimi pur i cjaviej, cjastròn;
          tant no ti dìs cuj chi soj, nè mostràtilu i vuej;
          pèstimi pur mil vòltis, encja un miliòn!”

          Jò ghi vevi zà’n man ’ngrimpàt i cjaviej
          e cun gust ghi’u tiravi da la sucja,
          e luj cuj vuj’n jù’l bajàva com’un levriej,

          cuant che n’altri’l veva sigàt: “Se ca’è, Bocja?
          no ti bàstia’l scrocà da li gràmulis?
          ocòria’l bajà? Se dal diàu ti tòcija?”

          “Ormaj,” i vevi dìt, “n’ocòr che tu ti pàrlis,
          tristàt d’un traditòu, che dal to dišonòu
          i farài ben còri altri cjàcaris.”

          “Via!”al veva dìt, “e dìs pur s’a ti và a còu;
          ma no taši, s’i ti tòrnis fra’i toscs,
          di che lengata chì, cuant ch’i ti vàs fòu.

          Luj chì al è cal plans i bes daj Francèscs:
          ‘Jodut i’ai,’ ti dišaràs, ‘chèl da Duera
          là ’ndulà che i pecjadòus a stàn frèscs.’

          Se domandàt ti fòs cuj altri ca era,
          da na banda ti’as chèl di Becaria,
          che a chèl Firènse ghi’a seàt la gorziera.

          Giani daj Soldanièrs al è chèl là via,
          insièmit cun Ganolòn e Tebaldèl,
          che di nòt di Faènsa ’l à vièrt la via.”

          I vèvin belzà ’bandonàt chel strambèl
          cuant ch’jò’n ta’un bus i vevi jodùt doj inglasàs
          tant che’l cjàf dal un ghi feva al altri cjapièl;208

          e com’che i panès par fàn a vègnin mangjàs,
          cussì cuj dincj’ chèl sù chèl jù al veva tacàt
          ’ndulà che sarvièl e cadòpa a sòn zontàs:

          ’ntà stu mòut Tideo’l veva rošeàt
          li tèmplis di Menalìp par disdèn,
          com’che chistu al feva cul cjàf dal danàt.

          “O tu ch’i ti mòstris cun un cussì bestiàl sen
          il to òdiu vièrs chèl ch’i ti stàs mangjànt,
          dìšimi il parsè,” ghi vevi dìt, “di stu dišèn,

          che se cun rašòn di luj ti ti stàs lagnànt,
          ben savìnt cuj ch’i sèis e il so pecjàt,
          tal mont lasù i podaraj zì di te contànt,

          se la me lenga no si varà ’ntànt secjàt.







Cjànt Trentatreèšin209
          Alsàt al veva la bocja dal crudèl past
          chel pecjadòu, netànt via i cjaviej
          dal cjàf cal veva par davòu rindùt guàst.

          Alora: “Ti vùs ca mi torni dut intej
          chel dolòu disperàt che com’na smuàrsa
          il còu mi strìns, encja prin di contà, dom’tal pensej.

          Ma se’l me diši al à di èsi siminsa
          ca ghi rindi mal al traditòu da me rošeàt,210
          t’jodaràs coma che’l contà’l lagrimà nol scansa.

          Cuj ch’i ti sòs i no saj, nè coma capitàt
          ca jù ti sòs; ma mi par che fiorentìn
          ti’as di èsi dal coma ch’i ti mi’as parlàt.

          Ti’as di savej ch’i soj il Cont Ugolìn,
          e stu chì al è il arcivèscul Rugeri:
          adès ti dìs parsè ch’i ghi soj visìn.

          Par efièt—dopo che fidàt di luj mi eri—
          daj so brus pensèis i soj stàt cjapàt
          e i soj dopo muàrt; chist nol è misteri;211

          però a savej no ti pòs èsi rivàt—
          i dìs, com’che la me muàrt a è stada cruda—
          a sinti, ma èco l’ofeša ca mi’a fàt.

          Un bus pisulùt dentri da la Muda,212
          che par me a vòu diši doma che fàn,
          ca dovarès tegni altra zent sierada,

          a mi veva belzà mostràt, encja se invàn,
          lùnis prin cuant ch’i vevi vùt chel sùn brut
          che dal vignì sbregàt mi veva il velàn.213

          Chistu a mi’era siòr e mestri parùt,
          che lupo e lupùs al cjasava’n tal mont
          che Luca e Piša'l separa dal dut.

          Cun càgnis màgris, bramòšis fin in font,
          i Gualàndos cuj Sismòns e cuj Lanfràncs,
          al veva metùt là ’ndavànt e in front.

          Dopo amondi puc a mi parèvin stracs
          il pari e fioj214, e cuj so dincj’ gusàs
          mi pareva d’jòdiu muàrdighi i flancs.

          Sveàt bunora, cuj me vuj stralunàs,
          sintùt i vevi’n tal sun i me fioj planzi
          uchì cun me, ca volèvin che pan ghi pasàs.

          Crudèl ti sòs se’l còu no ti ti sìns strinzi,
          pensànt a sè che’l me còu al sinteva;
          s’i no ti plàns, sè maj ti faraja planzi?

          A èrin sveàs; l’ora si visinava
          al mangjà che di sòlit ni partàvin,
          ma pal so sun ognùn al dubitava;

          i vevi sintùt che di sot a’nclaudàvin
          la puarta da l’orìbil tor, e vuardàt
          taj vuj i vevi un par un i me fioj, sidìn.

          I no vevi planzùt, ma dentri mi eri ’mpieràt:
          lòu sì a planzèvin; e’l me Anselmùt
          al veva dìt: “Parsè, pari, mi tentu cussì fisàt?”

          Nè par chistu i vevi lagrimàt nè rispundùt
          durànt chèl dì nè durànt la nòt dopo
          fin che’l mont il soreli al veva di nòuf jodùt.

          Apena ch’un raj di lus entràt al era lì, po,
          ’n ta stu post di dolòu, e jo’i vevi jodùt
          ’n ta li cuatri mùšis daj fioj la me, com’la so,

          li me mans pal dolòu i mi eri muardùt;
          e lòu pensànt ch’i fès chistu pa la fàn
          di mangjà, a èrin levàs sù, ogni frut,

          e dìt a vèvin: ‘Pari, par nu mancu mal e dan
          a sarès s’i ti mangjàs di nu; tu ti ni’as vistìt
          cun sta puora cjàr, e nu ti la tornàn.’

          Calmàt mi eri par tègnighi sù’l spìrit;
          chel dì e chel altri i èrin  restàs dùcjus mus;
          magàri ch’ognùn di nu al fòs sparìt!

          Cuant che nuàltris i èrin al cuàrt dì vegnùs,
          Gaddo ai me piè jù si era butàt
          e dìt al veva: “Parsè no jùditu i to frus?”

          E lì al era muàrt e—orìbil realtàt!—
          i àltris tre a èrin pur colàs, un par un,
          tra’l cuìnt dì e’l sest; chè jò i mi eri dàt,

          belzà svuàrp, a colàighi insima d’ognùn,
          e par doj dìs clamàs i’u vevi dopo ca èrin muàrs:
          pì tars, pì che’l dolòu, podùt al veva’l dišùn.”

          Chistu finit di diši, cuj vuj stuàrs,
          i dincj’sos di nòuf il cranio a  rošeàvin
          tal dur dal vuès, coma chej d’un cjàn, fuàrs.

          Ahi, Pisa, grant insùlt d’ogni sitadìn
          dal bièl paìs indulà che’l sì al suna,
          se i to visìns encjamò no ti punìsin,

          ca si mòvin Cjavraja e Gorgona
          e ca sièrin pur dal Arno la bocja
          e ca ’nnèghin ogn’ànima Pišana!

          Chè se’l Cont’Ugolìn fama’l veva encja
          di èsi stàt traditòu daj to cjascjej,
          a ocorèvia meti’n cròus ogni bocja?

          A èrin ognidùn inocèns scju pivej,
          O nova Tebe, Uguicjòn e’l Brigàt
          e’i altri doj—ma belzà i savìn di chej.

          Pì ’ndavànt i sìn zùs, ’ndulà che st’inglasàt
          di post rùvit un’altri pòpul al fasa,
          no in jù voltàt, ma dut cuant riversàt.

          Il planzi stes, lì, planzi no ju lasa,
          e’l dolòu che paj vuj nol pòl vignì fòu,
          dentri’l torna ’ndà che tant pì s’ingrosa;

          e’un grop a fàn sti làgrimis di dolòu,
          e, doventànt coma un vel di cristàl,
          sot li sèis s’ingrùmin cun tant pì mal di còu.

          E encja s’a è pur ver che, com’un caj, pal
          tant frèit al veva ogni me sintimìnt
          smetùt di fami sìnti, o ben o mal,

          lo stes mi pareva di sinti un puc di vìnt:
          par chèl jò: “Mestri, e chistu cuj lu mòvia?
          Vapòu ca jù nol varès miga di èsi prešìnt?”

          E luj a mi: “Adès i zìn là via
          ’ndà cal varà’l to vuli la risposta
          e’l jodarà la rašòn di stu soflà di aria.”

          E un daj danàs da la frèida crosta
          a mi veva sigàt: “O ànimis crudèlis,
          tant che dàt a vi è l’ùltima posta,

          cjolèimi daj vuj sti làmis dùris,
          e ca si sbrochi’l dolòu che’l còu mi sglònfa,
          prin che di nòuf s’inglàsin li me làgrimis.

          Alòr jò a luj: “Chist i podarès fà,
          ma dišmi di te, e s’jò’i no ti asìst,
          in fin dal glas i vaj, sensa tant da fà.”

          “Jò’i soj’l frari Alberìgo,” al veva dìt chist;
          “jò’i soj chèl di chel òrt dal mal
          che chì dàtul par fic mi’e dàt, com’ca è just.”

          “Oh! Sotu belzà muàrt?” ghi vevi dìt a stu tal.
          E luj a mi: Com’cal fà a stà’l cuàrp me
          la sù’n tal mont i no pòs savej’n ta sta val.

          A à il gran vantàgju sta Tolomè,
          ch’amondi spès l’ànima chì a cola
          prin che’l via ghi vegni dàt d’Atropošè.215

          E par che tu ti zèdis a cjòimila
          sùbit daj vuj sta lastra di làgrimis,
          ti dìs ch’apena ca tradìs l’ànima ulà,

          com’ch’i’ai fàt jò, il cuàrp ghi’è cjòlt, com’ch’i dìs,
          da un demòni, che dopo ghi la governa
          com’cal vòu pal rest, po, da li zornàdis.

          Intànt ic a sufrìs chì’n ta sta tana;
          e forsi a jòdin encjamò’l so cuàrp la sù
          da l’òmbra che chì gèlida a s’intana.

          Tu ti’as di savej, s’i ti vèns adès ca jù:
          luj ’l è’l sior Branc d’Oria, e pì àis a sòn
          belzà pasàs che chì ’l è stàt sieràt sù.”

          “Cròitu,” ghi vevi dìt, “ch’i sedi un semplicjòn?
          Muàrt nol è miga’ncjamò d’Oria il Branc?
          Tal mangjà, bevi e durmì al stà benòn.”

          “Ta chel fosàt la sù,” al veva dìt, “dal Malbranc,
          là ’ndulà ca bol la tichignoša pès,
          rivàt a nol era’ncjamò Michel Zanc,

          che chistu’l à lasàt’n ta la so cjàr e vuès
          che un diàu, e un daj so nevòus, il dan
          dal tradimìnt insièmit cun luj al fès.

          Ma’dès a è miej ch’i ti mi dèdis na man;
          vièrzimi i vuj.” E jò no ghi’u vevi vierzùs;
          e gentìl i eri stàt a èsighi vilàn.

          Ahi, Genovèis216, ch’i sèis daj vùstris ùšus
          cussì divièrs, e plens di ogni magagna,
          parsè no sèišu vuàltris’n tal mont spierdùs?

          Che cul pèšu spìrit da la Romagna
          un tal in daj cjatàt che pal so malfà
          il so spirt in tal Còcit zà si bagna,

          e la sù’l so cuàrp al và’ndavànt cul so da fà.







Cjànt Trentacuatrèšin
          “Vexilla regis prodeunt inferni217
          vièrs di nuàltris; però davànt, po, mira,”
          al veva dìt il mestri, “s’i ti lu pòs disèrni.”

          Coma cuant che un caligu fis al tira,
          o che nòt tal nustri emisferi a vèn,
          alc da lontàn al pàr un mulìn che’l vint al zira,

          na roba cussì mi veva parùt tal scur plen;
          riparàt mi’eri dal vint, ca mi feva dut tremà,
          davòu dal duc; d’altri ripàr no’era sen.

          Zà i’eri—e cun timòu lu faj rimà—
          là ’ndulà che dal dut cujèrtis a èrin l’òmbris,
          che stecs a someàvin cul glas insima.

          In piè an d’era e distiràdis àltris;
          chista a veva’l cjàf in sù, e l’altra i piè;
          n’altra, com’un’arco a pleava cjàf e gjàmbis.

          Cuant che zùt al era asaj ’ndavànt, cun me,
          plašej al veva vùt il mestri di mostrami
          chèl che bièl d’jodi al era stàt in sè.

          Si veva spostàt un puc, volìnt ch’i stes fer lì,
          e dìt al veva: “Èco Dìt218, e èco il post
          ’ndà ca convièn tanta fuarsa ritegni.

          Com’che gelàt mi eri e doventàt pitòst
          fiàc, no domandà, letòu, ch’i no ti lu dìs,
          e dišilu i no podarès, nencj’a gran cost.

          Muàrt no soj, ma nencja vif, s’i ti lu cròdis:
          pensa ben tu, s’i ti’as un puc di inzèn,
          com’ch’i eri, di chist e chèl sensa radìs.219

          ’L imperatòu di chistu doloròus di règn,
          dal pet in sù al vegneva fòu dal glas;
          e jò pì coma un gigànt mi ritèn

          che’i gigàns stes a sòn visìn daj so bras:
          imagina cuant grancj’ ca sòn in dut
          chej altri poscj’ dal cuàrp che luj’l tèn platàs.

          Se luj ’l era stàt cussì bièl com’cal è adès brut,
          e cuntra’l so fatòu al vev’ alsàt li sèis,
          luj stes al era la cauša d’ogni lut.

          Oh cuant ca mi èrin parùdis maravèis
          che tre mùšis ch’i ghi vevi’n tal cjàf jodùt!
          Che davànt a veva dut ròsis li so plèis;

          Davòu  altri dos i vevi jodùt,
          metuda ogn’una’n miès da la so spala,
          unìdis lì che un gjàl la cresta’l varès vùt:

          la destra ’era lì, fra blancja e zala;
          la sinistra ’era coma chej nèris
          ca vègnin da’ndulà che’l Nil si’avala.220

          Sot d’ogn’una’ èrin àlis gràndis
          che ben ghi conferìvin a’un tal usièl:
          coma vèlis a èrin, ma pì grandiòšis.

          No cun plùmis ma coma chès di pipistrèl
          a èrin fàtis, e chès al svintulava
          cussì che tre vìns a turbinàvin da chèl.

          E par chèl dut Cocit s’ingelava.221
          Cun sèis vuj al planzeva, e par tre bàrbis
          ghi gotava’l planzi e’l sanc da la bava.222

          Cuj dintàs d’ognuna da li so bòcis
          un pecjadòu al era cal rošeàva
          cussì che’n tre a sufrìvin sti brùtis pènis.

          Davànt di chèl il muardi nuja’l pareva
          visìn dal sgrifà, ch’a vòltis la schena
          duta svistida di pièl a restava.

          “Che ànima là cu la pì granda pena,”
          al veva dìt il mestri, “al è Gjuda Scariòt;
          dentri al à’l cjàf, e fòu li gjàmbis al mena.

          Daj altri doj ca àn il cjàf par di sot,
          chèl cal pindulèa dal ghignu neri al è Brut—
          jòt coma ca si stuàrs e coma cal tas223—jòt!

          Chel altri al è Càssius, cal pàr ben metùt.
          Ma a si fà nòt, e a nuàltris adès
          ni tocja partì, che dut i vìn jodùt.

          Atòr dal cuèl al  eva volùt che’i bras ghi metès;
          tal post just al veva spetàt a gjàmbis fèrmis
          fin che’l diàu asaj li àlis al vierzès;

          e, rimpinàt ta li velutàdis cuèstis,
          a zì’n jù al veva a colp tacàt, mans strètis
          tal pelàn fis e’n ta li gelàdis cròstis.

          Cuant che rivàs i èrin là che li cuèsis
          a tàchin, lì che’i flancs a s’ingròsin,
          il duca, cun baticòu e grandi fadìjs,

          voltàt al veva’l cjàf lì che li gjàmbis a èrin;
          a si veva ’ngrimpàt pal pel com’un cal scala,224
          che’n infièr mi pareva ch’i tornàsin.

          “Tenti dur, però, che par chista scjala,”
          dìt al veva’l mestri, che strac al someàva,
          “da dut stu mal a è miej svignàsila.”

          Zùt fòu par na sfeša che’l mur al veva,
          al veva volùt che tal orli mi sintàs;
          e sùbit dopo vièrs me si voltava.

          Jò’i’ai crodùt d’jodi, cuj vuj alsàs,
          Lusìfar coma ch’i lu vevi lasàt;
          ma’i piè—e gjàmbis—al veva’n sù voltàs;

          Se jò insiminìt i eri lì restàt,
          la zent ignoranta che ben ghi pensi
          a sè post cal era ch’i vevi apena pasàt.

          Al veva dìt il mestri: “In piè a tocja alsasi:
          la strada a è lùngja e’l cjaminà al è brut,
          e’l soreli belzà cjàlt al taca a fasi.”

          Sala da palàs a no era—i vevi ben jodùt—
          lì ch’i èrin, ma na grota naturàl
          cun pavimìnt gropolòus e scur par dut.

          “Prima ch’jò’i bandoni stu abìs dal mal,
          mestri me,” i vevi dìt cuant ch’i eri di nòuf ’ndresàt,
          “cjòimi dal eròu ca mi tèn’n ta sta val:

          indà al eše stu glas? e stu chì voltàt
          cul cùl in sù? e’n cussì puc timp com’al àja fàt
          a èsisi’l sorèli da sera a prin dì ziràt?”

          E luj a mi: “Pènsitu di èsi restàt
          encjamò di là dal miès, ’ndà che ’ngrimpàt
          mi eri ta che bruta ruja ca tèn’l mont sbušàt?
          Par là ti èris cuant ch’i eri dismontàt;
          e na volta voltàt, tu’l post ti vèvis pasàt
          ’ndà ch’un pèis al vèn da ogni banda tiràt.

          E i ti sòs adès sot di chel emisfèr rivàt
          cal è al opòst dal post cal è dut secjàt,225
          chel stes tal colm dal cual al è stàt copàt

          chèl cal à vùt di nasi e vivi sensa pecjàt:
          tu ti’as i piè’n ta stu post picinìn
          cal sarès da la Gjudèca226 il altri lat.

          Là a è sera cuant che chì al è matìn:
          e chistu, ca ni’a fàt scjala cul so pel,
          ’ncjastràt al è ’ncjamò lì com’cal era prin.227

          Da sta banda chì al era colàt jù dal cjèl;
          e la cjera, che prin fòu di chì a era,
          par poura di luj a veva fàt dal mar un vel,

          e vegnuda a era’n tal nustri emisfèr; sta cjera
          par scjampàighi via, chel vuèit chì ghi veva lasàt
          ca s’jòt di cà, e zuda a era parzora.”

          Al è la jù un lòuc da Belzebù lontanàt
          tant com’ca’è lungja sta caverna,
          cal tèn al jodi, ma no al sinti, sieràt

          un rìvul che jù al và’n font di sta tana
          pal bus di na rocja che luj al veva sbušàt
          a mo’di madràs, e puc s’inclina.

          Jò’e il duca par chel cjamìn platàt
          i èrin entràs par tornà’n tal clar dal mont;
          e sensa curasi di vej ben ripošàt,

          i vèvin cjaminàt sù, luj prin e jo secònt,
          fin cuant ch’jodùt i vèvin tanti ròbis bièlis
          ca sòn la sù’n tal cjèl, par un bus rotònt;

          e fòu tornàs i èrin a jodi li stèlis.







PURGATORI







Cjànt Prin
          Par zì’n tà miej àghis sù’a vàn li vèlis
          uchì’n ta la navuta dal me inzèn,
          che’n davòu’a lasa òndis tant crudèlis.

          I vuej adès cjantà di chel secònt règn
          indulà ca si purga’l spìrit umàn
          e di zì sù’n tal cjèl al doventa dègn.

          Ma uchì, santi Mùšis, dèimi na man:
          vustri i soj; elevàit la me cansòn;
          e Calliope a no mi scoltarà invàn,

          ma ghi darà al me cjantà chel sun bon
          che li puòri Chèchis, cuant ca lu vèvin sintùt,
          a vèvin disperàt pròpit a colp dal perdòn.228

          Com’d’un presiòus zefìr il colòu dolsùt229
          ca s’jodeva in ta chel serèn aspièt
          dal aria, pùr, visìn e lontàn, par dut,

          ai me vuj a ghi veva di nòuf donàt dilèt
          apena vegnùt fòu da l’aria muarta230
          che urtàt a veva tant i vuj mes e’l pèt.

          Il bièl planeta231 ch’a volej ben ni parta
          dut al feva ridi là’n tal orient,
          e’l velava i Pes ca ghi fèvin scorta.

          A destra il me vuli voltàt si veva, lent,
          vièrs ’l altri polo, ’ndà che cuatri stèlis
          a èrin, jodùdis prin dom’da la prima zènt.232

          Godi al pareva’l cjèl da li so flàmis:
          oh vèdul mont lasù’n tal nort, puarèt tant
          da no podej mirà sti ròbis bièlis!

          Straviàt chì ch’i vevi i vuj par un istànt,
          par dàighi al altri polo na ocjada,
          indulà che zà sparìt al era’l cjàr grant,233

          jodùt i vevi un vecju besòu, in banda,
          dal aspièt degnu di vignì tant onoràt,
          com’che tant rispièt il fì al pari a’i dà.

          Na barba lungja d’un blanc misturàt
          coma la so cjavielada al veva,
          e chista e chè al veva’n tal pèt ’nsembràt.234

          Da li cuatri lus sàntis al ornava
          ogni raj la so muša di tal lustri
          che’l soreli di vej’n front mi pareva.235

          “Cuj sèišu vuàltris che par chel flun neri
          i sèis scjampàs da la prešòn eterna?”
          al veva tacàt, dut luminòus, stu pari.

          “Cuj vi’aja guidàt, o fàt da lanterna,
          in tal vignì fòu da la profonda nòt
          che la val infernàl sempri a’mbruna?236

          In ta la lès dal abìs a eše dut rot?
          o cambiàdis sònu’n cjèl li  règulis
          che’n ta li me crètis, danàs, i vi jòt?”237

          Il duca alòr mi veva tiràt pa li mànis,
          e cun peràulis e cun mans e cun mòtus238
          par rispièt mi veva fàt sbasà cjàf e gjàmbis.

          E a luj ghi vevi dìt: “Besoj no sìn vegnùs:
          dal cjèl vegnuda, na fèmina mi veva preàt
          chistu d’judà ulà ca si pòl zì pierdùs.

          Ma se’l to volej al è che pì miej spiegàt
          i vèdin la nustra condisiòn vera,
          alòr nol pòl il to dal me èsi negàt.239

          Chistu nol à maj jodùt l’ùltima sera;240
          ma vìnt vùt puc judiši, ’ghi è zùt visìn,
          cussì visìn che cuaši lì al era.

          Coma belzà dìt, mandàt i eri stàt tal so cjamìn
          par salvalu241; e a no er’altra strada
          che chè par indulà che nu zùs i sìn.

          Jodi ghi’ai fàt duta la zent danada;
          e adès i vorès mostràighi chej spìris
          ca si pùrghin chì, in ta la to contrada.

          Com’che chì i sìn rivàs a sòn ròbis lùngis;
          ma jù a vèn dal’alt na virtùt che judàt mi à
          fin chì, che chì luj a t’jòt e’l scolta sè ch’i ti dìs.242

          I speri ca ti plaši che chì al è, ’ndà
          che’n sercja al và di libertàt243 tant cjàra,
          com’cal sà chèl che par ic la vita’l dà.244

          Tu, po, no ti l’às cjatada amara
          a Utica la muàrt, ’ndà ch’i ti’as lasàt
          la vestàja245 che’l grant dì a sarà tant clara.

          No vìn ’l etèrno decrèt par nuja violàt;
          chè chistu’l vif, e Mìnos me nol lèa;
          dal Limbo’i vèn, ’ndà che plens di cjastitàt

          a sòn di Marsia i vuj ch’encjamò ti prèa,
          o pet sant, che to pur adès ti la tègnis:
          par amòu so, mòstrini buna plèa.

          Làsini zì paj sièt ziròns ch’i ti règnis:
          a ic di te il bièl fà ghi contaraj,
          se d’èsi minsonàt la jù ti dègnis.”

          “Di jodi Marsia vùt tant plašej i’ai
          mentri ch’i’eri par di là,” alòr al veva dita;
          “da me sè c’a volùt, a à vùt; un no, maj.

          Adès che par di là dal mal flùn246 si cjàta,
          mòvimi a no pòl ic pì, par che lès
          che, dopo vegnùt jò fòu, a’è stada fata.

          Ma se chè dal cjèl247 a ti mòuf e protès,
          com’ch’i ti dìšis, n’ocòrin cumplimìns:
          mi basta savej che ic chist’a vorès.248

          Duncja, và, ma’ntòr di chistu—tèn in mins—
          mètighi un vènc lìs249, e la muša làvighi
          da la cragna ’ngrumada’n ta chej brus cjamìns;

          ca no zàrès ben, cuj vuj velàs, zìghi
          davànt—cu la vista nulada—dal prin
          ministro250, sensa’l miej di tè mostràighi.

          Atòr di st’išuluta, da l’aga visìn,
          la jù ’ndulà che tant fuàrt a sbàt l’onda,
          a si pòl cjatà vèncs tal pantàn mulišìn;

          nisun’altra ramasa’n ta sta sponda,
          s’a s’indurìs, par lunc a pòl vej vita,
          se a li sbatùdis a no si seconda.251

          Na volta prons252, no stèit tornà par chista;253
          zèit cul soreli, cal è cuaši spuntàt;
          lasù a è la riva pì lišeruta.”

          Cussì al era sparìt, e jò sù’i eri levàt
          sidinùt; e’i me pas si èrin ritiràs
          lì dal me duca, e’i vuj a luj i vevi alsàt.

          Luj cussì al veva tacàt: “Seguìs i me pas:
          voltansi ’ndavòu, che di cà a s’inclina
          sta planùra vièrs ’l orli dal mar, là a bàs.”
          Il cricà dal dì al scorsava la matina
          che ’ndavànt’a scjampava, cussì che da lontàn
          jodùt i vevi ogn’onduta picinina.

          Movùs si èrin par chel terèn dešèrt e plan
          com’omp cal sèrcja di nòuf la so strada,
          che fin ca no la jòt ghi par di zì invàn.

          Cuant ch’i èrin rivàs ’ndà che la rušada
          cul soreli a barufava, e in part,
          pal frescùt, dur a tegneva la so sblancjada,

          li do mans’n ta l’erbuta, i mi eri necuàrt,
          cul so fà amondi dols al veva pojàt:
          e alòr jò, rindùt cont da la so art,

          plen di làgrimis la me muša ghi vevi mostràt:
          e luj uchì ai vuj ghi veva di nòuf vièrt
          chel colòu che ’l infièr al veva platàt.254

          Di lì a’un puc rivàs i èrin tal post dešèrt
          che maj jodùt al veva l’àghis sos navigàdis
          da omp che di tornà’l fòs dopo stàt espèrt.255

          Il vènc atòr mi veva metùt, com’d’altri volùt:256
          Se maravèa! che chel ùmil àrbul
          da luj sielzùt, ti feva rinasi dal dut,

          apena che cun stu vènc ti fèvis un sìrcul.







Cjànt Secònt
          Al era zà’l soreli al orišònt rivàt,
          chèl che cul sercli meridiàn al cujèrs
          Gjerušalèm cul so punt pì elevàt;

          e la nòt, che plan a plan ghi zeva vièrs,
          fòu a vegneva dal Gange cu li Balànsis257
          che di man ghi còlin cuant ca si fà tars;

          cussì che li mosèlis, blàncis e ròsis,
          lì che jò’i eri da la clar’Aurora
          pa la bièl’etàt a doventàvin zàlis.258

          E’n ta stu mar lì i èrin nu, a chist’ora,
          coma zent ca pensa al so cjaminà,
          cul cuàrp fer, ma cul spirt ca si mòuf bunora.

          E jòt tu, coma che prest di matìna
          Marte un puc fuscàt a si jòt rosùt,
          la jù amònt da l’estensiòn marina,

          jodùt i vevi, e d’jodi pur lu speravi dut,259
          un lumìn che tant svèlt’l vegneva pal mar
          che nencja svualànt al varès podùt.

          Dopo vejghi straviàt al mestri’l vuli par vej pì clar
          il pensej sul lustri ch’jodùt i vevi,
          alòr pì’l luševa260, com’na flama dal fogolàr.

          Da ogni banda che vuardànt lu stevi,
          un sàju sè di blanc, e a luj di sot,
          un’altri plan plan vignì fòu i’jodevi.

          Encjamò nol veva’l me mestri fàt mòt
          fin che’i blancs puc distàns a parèvin àlis:
          vìnt il timonej ben cognosùt, i cròt,

          al veva sigàt: “Sù, i vuej che’i zenoj ti càlis:
          èco ’l ànzul di Diu: unìs li mans:
          da chì’n sù ti’n jodaràs di sti ròbis.

          Jòt ben ca nol vòu ušà strumìns umàns,
          cussì ca nol uša nè rèmos nè vèl
          ma l’àlis sos par zì’n ta poscj’ tant lontàns.

          Jòt com’che drètis li tèn vièrs il cjèl,
          e’l mòuf l’aria cun sti etèrnis plùmis
          ca no cambièjn com’cal fà’l mortàl pel.”

          E pì visìn cal vegneva vièrs nuàltris,
          st’usièl divìn cussì clar al luševa
          che’l vuli nol rivava a vuardalu fìs,

          ma jù sbasàt lu vevi; e èco a riva
          cal riva cu’ na navuta lišera
          che l’aga cuaši cuaši a no tocjava.

          A popa’l celestiàl pilota261 al era,
          che beàt al pareva ’ntòr vej scrìt;
          e pì di sent spìris cun luj a'n d’era.

          ‘In exito Israel de Aegìt’262
          ducju’ insièmit a cjantàvin cu’ na vòus
          cun chèl che’n ta chel salm a vèn dopo scrìt.

          Dopo vèighi fàt il sen da la santa cròus,
          dùcjus in ta la spiàgja si èrin butàs:
          luj al era zùt, com’tal vignì, svèlt e silensiòus.

          Chel scjàp di spirs, puarès, ulì restàs,
          tòntos, atorotòr par dut a vuardàvin,
          com’un che sercjà’l vòu dut sè ca è’n taj plàs.

          Par ogni banda, dal dì a saetàvin
          i ràis dal soreli, che cu li so saètis
          dal miès dal cjèl’l cjavròn263 via a scorsàvin,

          cuant che cun muša alsada sti ànimis
          ni vèvin domandàt, “Mostràini
          coma zì’n ta la montagna, s'i savèis.”

          E Virgìlio al veva rispundùt, “Vuardàini,
          di stu post nuàltris i no vìn pràtica;
          coma vuàltris, pelegrìns i sìn, crodèini.

          Un puc prin di vuàltris i sìn rivàs cà
          par n’altri tròj, tant dur e dirocàt
          c’adès ni sarà fàsil  zì sù par cà.”

          I spirs che necuàrs si’èrin, dut un tràt,
          che dal me tirà flat i’eri’ncjamò vif,
          palidùs si èrin fàs, ognidùn maraveàt.

          E coma’l mesagèr cal parta ’l ulìf
          zent al clama par sinti ròbis nòvis,
          e tal pocà ognidùn si mostra ben atìf,

          cussì davànt di me si èrin metùdis
          che ànimis furtunàdis a fisami tant,
          par puc dismintiànt di zì a fasi bièlis.

          Una in d'avevi joduda vignì ’ndavànt
          par imbrasami cun grant sen di afièt
          ca mi veva sùbit movùt a fà altritànt.

          Oh òmbris vuèitis fòu che  in tal aspièt!
          tre vòltis a imbrasala i vevi provàt,
          ma’nvàn; vuèitis a tornàvin li mans al pèt!

          Maravèa’n muša i vevi da vej mostràt,
          pars’che ic suridìnt ’ndavòu si veva movùt;
          e jò, par stàighi visìn, pì dongja mi eri fàt.

          Cun tant riguàrt ch’i smetès a veva ’nsistùt:
          capìt cuj ca era, i la vevi preàda tant
          di cjacarami par qualchi minùt.

          A veva dìt: “Com’che ben ti vevi volùt e tant
          tal cuàrp mortàl, pur ben ti vuej sleàda:
          chì i smèt; ma tu parsè vatu’ndavànt?”264

          “Caro’l me Casela, par tornà’n strada
          ’ndà ch’adès i soj265, stu viàs i ti mi jòdis fà,”
          ghi vevi dìt, “ma la to ora parsè tant rinviàda?”266

          E luj: “Cun nisùn i’ai vùt di barufà,
          ma chel stes267 cal cjoj chèl e cuant ca ghi plàs,
          ’ndavòu mi’a lasàt pì vòltis, cun biel fà,

          che’l volej divìn e’l so d’un stamp a sòn fàs:
          ver al è che par tre mèis al à partàt
          chej ca’an volùt entrà, in santa pàs.268

          Alora jò, ch’i eri vièrs il mar voltàt,
          ’ndà che l’aga dal Tèvar a s’insala,
          cun gran bontàt da luj cjòlt sù i eri stàt.

          Vièrs che fòs ’l veva luj adès ’ndresàt l’ala;
          e a è chì che sempri al vèn cjòlt sù
          chèl che jù vièrs’l Acherònt nol cala.”269

          E jò, “Se lès nova ’no ti’a robàt sù
          nè memoria nè’l ušu dal to bièl cjànt
          che li me vòis na volta’l cuietava jù,

          di consolà ti displašarèsia tant
          il me spìrit che cu la me persona
          plen di afàn al è stàt vegnìnt in davànt!”

          “Amor che ne la mente mi ragiona,”
          al veva tacàt cun vòus tant biel’e dolsa
          che dentri ’ncjamò i la sìnt che ben mi suna.

          Jò e’l me mestri e la zent che fìsa
          ghi steva ’ntòr, a parèvin dùcjus tant contèns,
          com’che altri no fòs ca tocjàs la mins stesa.270

          Nuàltris  i èrin dùcjus fìs e atèns
          al so cjantà; ma èco’l vecju onèst271
          cal vegneva sigànt: “Spirs, parsè cussì tant lens?

          No stèit èsi negligèns; sèit zent di sest,
          zèit zvèls tal mont a cjòivi la scusa272
          ca v’impedìs di vej Diu manifèst.”

          Coma che blava e altra siminsa
          a becotejn i colòmps’n ta la verdura,
          cujès, tegnìnt la plumarola lìsa,

          s’alc a càpita ca ghi fedi poura,
          dut ta’un colp, èco, a smètin di mangjà,
          chè altri a’an cal scuèit pì’ncjamò la so cura;

          cussì jodùt i vevi che frescja marmaja
          lasà la cansòn e zì vièrs la riva
          coma zent che, puc savìnt sè fà, a si sparpàja:

          e coma lòu encja nu svels via di lì si zeva.







Cjànt Ters
          Mentri ch’ognùn di scju spirs al scjampava,
          e a si spierdeva in ta sta cjampagna,
          ma vièrs’l mont ’ndà che’l just al spùns273 al zeva,

          jò di strìnzimi al mestri i vevi vùt bišugna:
          e sensa di luj ’ndà i sarèšiu zùt?
          coma’i varèsiu scalàt sta montagna?

          A mi par che luj rimuàrs al vès sintùt:
          O cosiènsa dignitoša e clara,
          se amàr ca ti’è il fal pì pisulùt!

          Cuant che’i so piè lasàt a vèvin la primura
          che il decoru al fà sempri calà,
          la me mins ch’era prin plena di poura,

          si veva calmàt e, com’usièl cal taca a svualà,
          il me vuli’n alt al era zùt’n ta chel mont
          che sù’n tal cjèl pì alt d’àltris jodi si fà.

          Davòu’l sflameàva’l soreli, rotònt,
          ma rot al era davànt da la me figura
          che ai so ràis gh’impedìva di zì’n front.

          Jò’i mi eri voltàt in banda par poura
          di èsi stàt bandonàt, cuant ch'i vevi jodùt
          besòu davànt di me la cjera scura;274

          E’l me cunfuàrt: “Parsè difìditu di dut?”
          voltàt vièrs me a dìšmi al veva tacàt:
          “di crodi che cun te’i soj ti varès podùt.

          A è zà sera là cal è soteràt
          il me cuàrp cul cual i fevi ombrena:
          Napoli a lu’a, da Brindisi partàt.

          S’adès davànt di me nuja si ombrena ,
          nosta maraveàti pì che daj cjèlos
          ’ndà che sens’intrìc raj’n t’altri raj al mena.275

          A sufrì turmìns cjàls, o chej daj gèlos,
          cuàrps coma il me la virtùt a dispòn,
          ma’a no vòu ch’i savèdin li vìis sos.276

          Mat al è chèl cal cròt che la nustra rašòn
          a rivi a capì l’infinita via
          d’un’unitàt in tre—e capì benòn.277

          Contentàisi, umana zent, dal quia;278
          che s'i vèsis pudùt jodi pròpit dut,
          parsè a varèsia parturìt Maria?279

          E la voja’i jodarèsis, sensa frut,
          di chej ca varèsin’l dešideri calmàt
          che’n eterno’nvènsi a ghi era dàt par lut:

          d’Aristòtil e Platòn i dìs, in fàt,
          e d’àltris pur”; e chì al veva sbasàt la front,
          e nuja pì ’l veva dìt, restànt turbàt.

          Rivàs i èrin intànt al piè dal mont:
          uchì la parèit a zeva sù cussì dreta
          che di scalala no vèvin nencja fàt cont.

          Tra Lericj’ e Turbia280, la pì dešerta
          e salvàdia riva a è na scjala
          ben còmuda in paragòn di chista.

          “Cuj sàja ’dès pa’ndà che’l rìpid al cala,”
          al veva dìt il me mestri, fermànt il pas,
          “di mòut cal posi zì sù chel sens’ala?”281

          E mentri che luj, penseròus, cul cjàf bas,
          pa’ndà zì al era cal meditava,
          e’i me vuj atòr dal mur a èrin voltàs,

          da sinistra jodùt i vevi zent ca vegneva,
          spirs che vièrs nu i piè a movèvin,
          ma planìn, che cuaši fer ognùn’l pareva.

          “Mestri,” i vevi dìt, “lasa che’i to vuj si àlsin:
          chì ca sòn chej che consej a ni daràn
          s'i no ti lu cjàtis in te medèšin.”

          Alòr’n alt al veva vuardàt, e sens' afàn
          al veva dìt: “Zìn par là, ca vègnin a plèn;
          il to sperà, fiòl me, a nol è invàn.”

          Chel grup di lòu al era ’ncjamò lontàn,
          dopo che nu i vèvin fàt un miàr di pàs,
          sì e nò com’un clap tiràt da na man,

          cuant che di front ’la rocja’si èrin pojàs
          dal grant rivòn, e lì a èrin stàs fers e stres
          coma se plèns di dùbis a fòsin stàs.282

          “O bunànimis, o spirs belzà elès,”
          Virgìlio al veva scuminsiàt, “par che pas
          che, i cròt, ognùn di vuàltris al vorès,

          dišèini’ndà che cjatà i podìn un pàs
          ca ni permeti di zì sempri pì’n sù;
          che chèl che pì ’l sà pì ’l pièrdi timp ghi displàs.”

          Com’agnèlis che pì no sòn sieràdis sù,
          fòu, besòlis o’n grups, a vègnin plan plan,
          e àltris’n davòu a rèstin cul vuli’n jù;

          e com’ca fà la prima li àltris a fàn,
          e ghi vàn dongja se ic a si ferma,
          cujètis, sensa un bè, e’l parsè ’nol sàn;

          cussì jodùt i vevi jò vignì la prima
          ànima di che mandria furtunada,
          timiduta, ma dal mòvisi calma.

          Cuant che i prins jodùt a vèvin dividuda
          la lus in cjera a la me destra,
          e l’ombrena fin a la ròcja zuda,

          spostàs si èrin di lì che l’ombrena a era,
          e’i altri spirs che’n davòu a vegnèvin,
          puc savìnt, il stes a vèvin fàt, vuardànt in cjera.

          “Jò’i vuej che dùcjus chì a savèdin
          che chistu chì ’l è cuàrp umàn ch’i jodèis;
          i ràis dal soreli a è par chèl che  jù no rìvin.283

          N’ocòrin maravèis, ma da crodi i vèis
          ca no è sensa virtùt che dal cjèl a vèn
          che stu chì’l provi a scalà sti parèis.”

          Cussì’l mestri; e lòu, vìnt capìt dut ben,
          “Tornàit in davòu,” a vèvin dìt; “zèini’n davànt,”
          cu la schena da li mans fašìnt pur sen.

          E un di lòu al veva tacàt: “Tu là ’ndavànt,
          cuj ch’i ti sòs no’l saj, ma vuàrdimi’n muša:
          mi’àtu maj jodùt prin di chistu istànt?”

          Vièrs luj voltàt, ghi vevi dàt n’ocjada fisa:
          biòndu al era e di gentìl aspièt
          ma na sèa’l veva da’un colp diviša.284

          Cuant ch’i ghi vevi fàt sen di no, a stu puarèt,285
          di vèjlu maj jodùt, “Jòt chì,” al veva dìt,
          e na plàja ’mi veva mostràt in tal so pet.

          Suridìnt al veva dopo dìt: “Jò’i soj Manfrèit,
          nevòut da la imperatrìs Costansa;
          ti prej che, cuant ch’i ti sòs di chì partìt,286

          i ti zèdis da me fìa, mari—pensa—
          dal onòu di Sicilia e Aragona,
          e dìšghi che dal sperà’i no soj sensa.287

          Dopo che ferìt i eri stàt di persona
          da doj colps mortaj, i mi eri bandonàt
          planzìnt a chèl che volentej al perdona.

          Orìbil al er’ognùn daj me pecjàs stàt;
          ma bras tant grancj a à la ’nfinida bontàt,
          ca risèif di nòuf chèl che da ic si veva voltàt.

          Se il pastòu di Cošensa, che cjasàt
          mi veva seguìnt di Papa Clement ’l òrdin,
          e mi vès in Diu bon ben oservàt,288

          i vuès dal me cuàrp ’ncjamò a sarèsin
          visìn di Benevìnt, in cjàf dal so punt,
          protešùs daj claps ca lu soteràvin.289

          Adès ju bagna la plòja e ju mòuf il vint
          dal di fòu dal cunfin, cuaši lunc il Vert,
          ’ndà che sensa lus i'u veva partàs avànt.290
          Un cussì maladèt pròpit dut nol pièrt,
          ca nol posi tornà al etèrno amòu,
          mentri ch’al sperà ’ghi resta un puc di vert.291

          Ver’al è che un che fòu di gràsia’l mòu
          da la Santa Glìšia, s’a la fin ’si pentìs,
          al è costrèt a stà di stà riva al di fòu292

          trenta vòltis pì dal timp sensa gràsis,
          prin da pentisi, sè pì che’l decrèt
          scurtàt a nol vegni da buni prejèris.293

          Jòt tu se contènt ti pòs fami e cujèt,
          dišìnghi a la me puora Costansa
          com’ch’i ti mi’as jodùt e di stu divièt;294

          che chì par gràsia daj vifs tant si’avànsa.







Cjànt Cuàrt
          Cuant che par dilèt o encja par dolòr
          che na virtùt nustra a comprènt,
          l’ànima cussì ben a ic si fà intòr,

          ca pàr che altri no podarès vej che chel intènt;
          e chistu al è cuntra chel sbàliu cal cròt
          che’n nu n’ànima a à su n’altra’l comànt.295

          A susèit che cuant che alc si sìnt o jòt
          che fuàrt al tegni l’ànima ’ndafarada,
          il timp al scòr e’l omp nol fà nisùn mot;

          chè su na roba a’è la so mins pojada
          mentri che altri a à la so mins intera:
          l’una’è libera e l’altra leàda.296

          Di chist i vevi jò vùt esperiensa vera
          cuant ch'i vevi sintùt chel spìrit e amiràt;
          che ben sincuanta gràdos zùt sù al era

          il soreli, e jò i no lu vevi notàt,
          cuant che rivàs i èrin ’ndà che ducju chej spìris
          ni vèvin sigàt, “Chì ’l è chèl ch’i vèis domandàt.”297

          Bus pì larcs al stropa spes ta li vìs
          cun menàdis e ramàsis spinòšis
          il contadìn cuant che l’ùa a si scurìs,

          di chel trojùt par indulà che partìs
          i’èrin, nuàltris doj, cun me davòu, besoj,
          cuant che chej spirs da nu a èrin sparìs.

          Fin sù a Sanleo o jù par chel scoj
          di Nol o sù a Bismantov’e Cacum298
          si pòl zì cuj piè, ma àlis a vòlin’n ta stu troj;299

          cun l’àlis, i dìs, slancjàdis e cul plum300
          tant bramòus, davòu di chèl che fin chì condòt301
          mi veva e mi deva di sperà un barlùm.

          Sù i zèvin dentri di chel rivòn rot,
          tegnìnt i flancs pocàs cuntra la parèit,
          ušànt piè e mans’n ta li ròcis di sot.

          Dopo che’i nustri flancs tocjàt a vèvin il vuèit302
          insima dal muròn dret, tal mancu ’nclinàt,
          “Mestri me, se strada i cjapànu?” i vevi dìt.

          E luj: “Si và’n sù da lì ch’i ti’as sostàt:
          tenti visìn; pur pì’n sù i zìn ta stu mont,
          fin che cualchidùn cal sà i varìn scuntràt.”

          Par jodi fin’n sù, masa alt al era’l mont,
          e’l zì’n sù al era cussì tant inclinàt
          ca someàva d’èsi’n miès d’un cuadrant.303

          Strac i’eri cuant che jò cussì i vevi tacàt:
          “O bon pari, vòltiti, e chì mira
          cuant che, pal pas to, indavòu i ’soj restàt.”304

          “Fiòl me,” al veva dìt, “fin chì li gjàmbis tira,”
          e mostràt  mi veva un puc pì’n sù un pajòu picinìn
          che da che banda lì dut intòr al zira.

          Li so peràulis, che sempri un bon sburt a dèvin,
          sfuarsàt mi vèvin di zighi a gjat davòu
          fin che’l troj livèl i me piè cjatàt a vèvin.

          Lì i si èrin sintàs in ta stu pajòu,
          e par là ch’i èrin vegnùs, dal oriènt voltàs,
          che’l vuardà tant ben mi feva al còu.305

          Prin di dut i vuj i vevi puntàt vièrs il bas;
          dopo, voltàs vièrs ’l est, mi maraveàvi
          che da sinistra i vegnèvin luminàs.306

          Il poet si’a ben necuàrt ch’jò i stevi
          mirànt il cjàr da la lus coma un balùc
          che tra nu e l’acuilòn i jodevi.

          Alòr luj a mi: “Se Castor e Poluc
          dal gran spièli compagnìa ’tegnèsin,
          che lus al parta, sù e jù307, in ta ogni lòuc,

          un puc rosùt il Zodiac ’jodarèsin
          encjamò visìn da li Òrsis rotà
          se fòu al vegnès dal so vecju cjamìn.

          Èco, a’è cussì: s’i ti lu vùs pensà,
          tenti ben atènt; imagina Siòn
          che cun stu crèt in ta la cjera al stà,308

          sì che ducju doj a àn un ùnic orišòn
          e divièrs emisfèrs; ’ndà che la strada
          tant mal manovrada ’era stada da Fetòn,

          t’jodaràs com’che da chistu a sarès ušada
          par zì da chì a Gjerušalèm stesa,
          se il to intelèt ben ghi stà a bada.309

          “Mestri me, maj prin,”ghi vevi dìt sensa pàuša,
          “d’jodi no’ai podùt sè ch’jòt clar adès,
          là ’ndulà che d’inzèn i parevi sensa,

          che’l miès sìrcul che pì alt di ducj’ al stà
          ca si clama Ecuatòu’n ta na cert’art,
          e che sempri tra’unvièr e soreli al resta,310

          pa la rašòn ch’i ti’as dìt, ma da sta part
          vièrs’l setentriòn al và, cuant che’i Ebrèos
          a lu jodèvin là che il cjàlt al è pì fuàrt311,

          ma tant contènt i sarès se bon i fòs
          di savej cuant’n sù ch’i zìn; che’n sù’l và’l mont
          cussì alt che’l me vuli zì tant alt nol pòs.”

          E luj a mi: “Cussì a’è cun stu mont:
          che al inìsi, a bas, al è sempri dur;
          ma pì’n sù che l’omp al và, pì al vèn tegnùt cont.312

          E cuant che’l zì ti vèn pì dols e sigùr,
          cussì che’l zì’n sù ti cjataràs amondi lišej,
          com’che seguìnt la curìnt a và na nàf pur,

          alora ti saràs al fin di stu troj:
          uchì di ripošà ’l afàn al speta.
          Basta; di chistu amondi sigùr i soj.”

          La so vòus si’er’apena fata cujèta
          che n’altra i vèvin sintùt, ca veva à dìt: “Encja prin
          di rivà ti’as di stu post na voja mata!”

          Al sinti sta vòus sùbit ziràs si vèvin,
          e a man sanca jodùt i vèvin un pieròn,
          che di chèl nè luj nè jò prin necuàrs si’èrin.

          Là’i èrin zùs, ’ndà che zent i vèvin jodùt benòn
          ta l’ombrena davòu dal clap sintada
          e ognùn al someàva un grant poltròn.

          E un, strac, tal miès di che zent sdrajada,
          sintàt al era, cuj bras atòr daj zenoj
          e cu la muša’n taj so bras sbasada.

          “O bon’l me siòr,”ghi vevi dìt, “jòitu ch’i soj
          ch’jòt chèl ca si mostra cussì tant svojàt
          che luj e’un mus fràdis a sarèsin ducju doj?”

          Alora voltàt si veva vièrs me e vuardàt,
          movìnt la muša un puc sù pa la cuèsa,
          e dìt al veva: “Và sù tu, che àris ti ti sòs dàt!”
          I lu vevi alora cognosùt, e la straca stesa
          che’l flat mi feva tirà ’pen’apena
          no mi veva'mpedìt di zì da luj, chist si sà;

          na volta lì, al vev' alsàt il cjàf apena,
          dišìnt: “Àtu jodùt com’che’l Fetòn
          da la spala sinistra’l cjàr al mena?”

          Il diši striminzìt e’l fà da poltròn
          cal veva a mi vèvin fàt un puc ridusà.
          Dopo i vevi tacàt: “Bielaga, ti sòs benòn

          e’i soj contènt; ma dišmi cualchicjusa:
          parsè pròpit chì? Spètitu na scorta?
          O àtu encja chì la to vecja ušansa?313

          E luj: “O frari, zì pì’n sù no’mpuarta,
          chè a pajà’l figo no mi lasarès
          ’l ànzul di Diu sintàt ta la puarta.

          A ocòr prin che’l cjèl mi fedi zirà adès
          fòu di chè, a a lunc, com’ch’i’ai fàt in vita,
          ’ndà che dom’in fin i’ai tiràt suspìrs dres,314

          se pì che na bun’orasiòn no vegnès dita
          par me da’un gran bon còu che’in gràsia al è:
          n’altra puc a val, se’l cjèl nencja a la scolta.”315

          E il poeta, belzà davànt di me,
          al diševa: “Zìn via; che zà da’un toc
          alt al è’l soreli, e là da la riva al è

          belzà cal cujèrs la nòt cul so piè’l Maròc.







Cjànt Cuìnt
          Jò i eri belzà da che òmbris partìt
          e davòu ghi zevi a li tràcis dal me duca
          cuant che dongja di me, alsànt il so dèit,

          un al veva sigàt: “Jòt, a nol pàr luši ucà
          il raj a sinistra di chèl par di sot316
          e coma vìf a somèa cal sedi cà!”

          Vièrs il sun di sta vòus i me vuj i vevi mòt
          e jodùt i vevi ca ocjàvin cun maravèa
          me, doma me, e’l lumìn cal era rot.

          “Parsè’l zìria’l to spirt coma na fuèa,”317
          al veva dìt il mestri, “che’l zì ti ralèntis?
          Se cèntria sè che sta zent a cjacarèa?”

          Vèn cun me, e ca pàrlin pur scju spìris:
          stà ben fer com’na tor ca no ghi cola
          maj la pica, nencja’n ta grandi bufèris;

          chè sempri ’l omp cal à'un pensej ca ghi svuala
          sovr’altri pensej da sè’l lontana’l sèn
          pars’che’l podej di un chèl dal altri’l mola.”

          Se podèviu jò diši sino “I vèn”?
          Cussì i vevi dìt, di che tinta tant cujerzùt
          che a vòltis a rìnt ’l omp di perdòn dèn.318

          E intànt a travièrs la riva i vévin jodùt
          un puc davànt di nu zent ca vegneva
          cjantànt, vers a vers, il Miserere, dut.319

          Cuant ca si èrin necuàrs ca nol lasava
          il me cuàrp trapasà i ràis dal soreli,
          a colp il sàlm in un lunc Oh si mutava;320

          e doj di lòu, coma mesagèrs di lì,
          vièrs di nu corìnt ni vèvin domandàt:
          “Parsè i sèišu chì? Alsàit il veli.321

          E’l me mestri: “A chej che chì vi’an mandàt
          i podèis ben tornà par ripuartàighi
          che’l cuàrp di stu chì di cjàr vera al è fàt.

          Se par jodi l’ombra so a sòn fers chì,
          com’ca pàr, alora a sàn zà asaj:
          ch’onòu ghi fèdin, che a lòu al pòl ben zìghi.”322

          Vapòus impijàs cussì svels i no’ai maj
          jodùt rompi’l serèn da la prima nòt,
          nè’l nul d’avòst cuant che’l dì al cala ormaj,323

          che di tornà chej premuròus fàt a vèvin mòt;
          rivàs là, cuj àltris vièrs nu ognùn si veva voltàt,
          com’un flun che fòu dal’àrzin al vèn a diròt.

          “Na sgaravana di lòu chì si vèvin aviàt
          par preàti,” al veva dìt il poeta:
          “ma và pur, e zìnt tèn ognùn ben scoltàt.”

          “O ànima ch’i ti vàs par stà contenta324
          cuj piè, mans e cjàf da la to nàsita,”
          a vegnèvin implorànt, “il pas ralenta.

          Àtu maj jodùt nisùn di nu’n vita
          che di luj di là nòvis ti pòsis contà?
          Stà fer chì; daj, slungja la to vìšita!325

          Muàrt par fuarsa ognùn di nu chì al stà
          e fin a l’ùltima ora pecjadòu:
          uchì la lus dal cjèl ni’a fàt voltà,

          cussì che, pentìs e dut perdonànt, fòu
          di vita i sìn vegnùs, cun Diu in pas,
          che’l dešideri d’jòdilu tant ni’è’n tal còu.”

          E jò: “par cuant ch’i vi tegni oservàs,
          i no cognòs nisùn; ma s'i sèis contèns
          che alc i fedi, spirs che ben nasùs i sèis stàs,326

          dišèit pur, e jò lu faraj pal ben imèns
          che davòu daj piè di una tal guida
          da mont a mont in sercja a vàn i me sens.”

          E un di lòu tacàt: “Ognùn si fida
          dal to bon udisi sensa zuralu,
          se al to volej fàt no ghi vèn sfida.327

          E jò, ch’i soj chì’n front a domandalu,
          i ti prej che se maj chel post t’jodaràs
          fra Romagna e chèl di Carli d’Angjolu,328

          che’n tal preà cortèis par me’i ti saràs
          a Fan329, di mòut che ben par me a prearàn,
          che al pì prest i me pecjàs ’saràn purgàs.

          Ferìt a muàrt i eri stàt, là’n tal Padovàn;
          il sanc i vevi pierdùt, ca mi veva ospitàt;
          tal grin d’Antenori mi era stàt fàt stu dàn,

          ulà che sigùr i crodevi d’èsi stàt:
          chel d’Èste al era’n colpa, ca mi odiàva
          tant pì di chèl ca si varès spetàt.330

          Ma se jò’i fòs scjampàt par là ca si zeva
          vièrs Mira, da Oriac, là ca mi vèvin cjapàt,
          ulà ’ncjamò i sarès, ulà ca si rispirava.331

          Ta la palùt i vevi corùt dut infangàt,
          e da li èrbis intorgolàt jù’i eri zùt
          e’n cjera li me vènis a vèvin un lac formàt.”

          Alòr n’altri: “Se’l to dešideri, dut,
          ti otèns ca ti tira lasù’n tal mont,
          par pietàt fà ch’encja’l me’l vèdi frùt!332

          Da Montefeltro i’eri e’i soj Boncont:
          nè Gjovàna333 nè altri di me si cura;
          par chèl jò cun chìscjus basa i tèn la front!”

          E jò: “Ma se mal o brut’aventùra
          a ti aja tiràt tant fòu dal Campaldìn334
          che maj savùt si à da la to sepultura?”

          “Oh,” rispundùt al veva luj, “jù dal Cašentìn
          si pasa n’aga ca si clama l’Archiàn,
          che’nsima ’l Ermo335 al nàs tal Apenìn.

          Là ’ndulà che’l so nòn al doventa van,336
          rivàt i eri jò cun’un bus ta la gola,
          che a piè i scjampavi e'i’nsanganavi'l plan.

          Chì i vevi pierdùt la vista e la peràula,
          ca finiva cul nòn di Maria; e chì
          i eri colàt, lasànt la me cjàr besola.

          Se ca’è ver i dìs; il stes ai vifs dìsghi:
          il ànzul dal Alt cjòlt mi veva, e chèl dal infièr
          al sigava: “Parsè mi cjòitu stu chì?

          Cun te ti pàrtis ’l etèrno di stu cuàrp fer337
          che par na lagrimuta mi’è stàt robàt;
          ma altri i faraj cul toc che chì ’l è fer!”

          Ben ti sàs com’ che’n ta l’aria’l vèn adunàt
          chel ùmit vapòu che aga’l doventa
          cuant che’n sù’l và’ndà che dal frèit’l vèn cambiàt.

          Alòr chel mal volej che malìsia tanta
          al à’n tal cjàf, movùt al veva'l fun e’l vint
          par naturàl virtùt so, tant puc santa.338

          Cussì la val, cul dì cal zeva finìnt,
          da Pratomàn al grant zòuc  si veva cujerzùt
          di caligu, cul nul ’mparzora bulìnt,

          chè l’aria plena a plovi si veva metùt:
          l’aga a colava e’n taj fosaj a zeva;
          bèvila nol podeva’l terèn dal dut;

          e com’che’n taj rìvuj pì grancj’ jù a vegneva,
          a coreva vièrs’l flun real339, ràpida,
          cun fracàs; fermala nisùn al podeva.

          Al sbocà dal grant flun la me cjàr frèjda
          scuntrad'a la veva l’Archiàn furiòus e butada
          tal Arno e la cròus tal pet disfada

          che fàt i vevi a lota finida:
          pal font e rìvis mi menava l’onda
          fin che cujèrt mi veva cu la so preda.”340

          “Sìnt, cuant ch’i ti saràs tal mont tornàt, ’ndà
          che la straca dal viàs ti sarà zuda via,”
          la ters’ànima a veva dìt dopo la seconda,

          “recuàrditi di me ch’i soj la Pia:
          Siena fàt mi veva, e disfàt la Marèma:341
          ben lu sà chèl che anelada342 pri’a

          mi veva e spošada cu la so gjema.







Cjànt Sest
          Cuant ca si finìs il zòuc da la zara,343
          chèl cal pièrt al resta doloràt,
          rišujànt i colps344, e dulìnt al impara:

          duta la zent a và cul pì furtunàt
          che’n davànt al và, e un davòu ghi vèn,
          cun n’altri cal vòu che alc ghi vegni dàt:

          parànt via, chistu e chèl al scolta ben,
          chèl che la so man al tòcja, pì nol sburta;
          cussì si para da chej ca ghi fàn sen.345

          Jò pur da ducju chej spirs i stevi in vuàita,
          la muša vièrs lòu cà e là voltànt,
          e alc prometìnt i la fevi curta.

          Chì ’l Aretìn a si veva fàt ’ndavànt
          che dal crudèl Ghin dal Tac vùt al veva la muàrt,
          e ’l altri che a’nnegasi ’l era zùt scjampànt.346

          Cun mans spuàrtis chì’l preàva pur, in part,
          Federico Novèl e chèl di Piša
          cal veva fàt someà’l bon Marzuc fuàrt.347

          Jodùt i vevi'l Cont Ors e chel spirt di cjàša
          so gjavàt fòu348 par fastidi o invìdia,
          secònt luj, no par colpa so o cauša;

          e chì’l sufrìs, chistu Pièr da la Brocja,
          mentri ca’è ’ncjamò cà chè daj Brabàns,349
          che però a pòl èsi ’ncjamò pì sporcja.

          Na volta restàt lìbar da ducju cuans
          chej spirs che preàt a vèvin che àltris a preàsin
          di mòut che lòu a podèsin prest doventà sans.

          Tacàt alòr i vevi, “A pàr ca mi nèghin,
          O lus me, certi peràulis dal to test350
          che decrès dal cjèl il preà a plèjn;

          e dom’di chistu a prèjn chej di stu post:
          invàn al eše alòr dut chèl ch’ognùn’l spera,
          o no mi eše’l to diši ben manifèst?”

          E luj “La me peràula a è clara;
          e a no è inùtil la so speransa,
          se ben la zent a lès la me scritura;

          che’l tant alt judìsi a no si sbasa
          cuant ch’un fòuc d’amòu al fà’n ta un istànt
          chèl cal sodisfa chèl che chì s’incjaša;351

          E là ch’jò’i stevi stu punt considerànt,
          il preà ’nol comedava il difièt,
          pars’che a Diu’no ghi si fev’avànt.352

          Ma s’encjamò dùbis ti’as o alt suspièt,
          no fermati, che ic ben a ti lu dìs
          cu la lus ca è fra il ver e ’l intelèt:

          no saj s'i t’intìns; i dìs di Beatrìs:
          ti la jodaràs la sù, insima’l crèt,
          lasù di stu mont, suridìnt e felìs.”

          E jò: “Messèr, fami zì sù svelt e dret,
          che zà’i no mi stràchi pì coma prima;
          zà’i ti jòs se ombrena cal fà il crèt.”

          “I paràn via provànt a zì’nsima,
          e vuej,” al veva dìt, “i farìn sè ch’i podìn;
          ma la roba na forma a à che di ic no ti’as adès stima.

          Ma davànt di èsi lasù, t’jodaràs prin
          chèl ca si plata davòu da la culina,
          cussì che’i so ràis da tè ròs no vègnin.353

          Ma jòitu là che ànima sidina354
          che vièrs di nu besoluta a vuarda?
          Chè a n’insegnarà la via pì visina.”

          A ic i èrin zùs: o ànima lombarda,
          com’ch’i ti stèvis lì, supiarba e spresànt,
          cun tanta dignitàt tal vuli, vuarda!

          Ic no ni zeva nuja domandànt,
          ma zì ni lasava e oservava dut
          com’un leòn cuant ca si stà ripošànt.

          Par preàla, Virgìlio visìn ghi era zùt,
          volìnt da ic savej la via pì dreta;
          chè a la so domanda ’no veva rispundùt,

          ma dal nustri paìs e da la vita
          domandàt ni veva; e’l bon duce al veva tacàt:
          “Mantova…,” ma doma chist al veva dita

          che chèl vièrs di luj a colp avànt si veva fàt,
          dišìnt: “O Mantovàn, jò’i soj Sordèl
          dal to paìs,” e ’l un al veva ’l altri ’mbrasàt.

          Ahi serva Italia, di dolòu ostèl,
          naf sensa timonej in ta na gran tampièsta,
          siora no di provincja ma di bordèl!

          Che bun’ànima ’era stada oh cussì svelta
          al sinti’l sun tant dols da la so cjera
          di fàighi chì al so paešàn fiesta;

          e adès da tè no sòn sensa guera
          i vifs, che ’l un ’l altri si stàn rošeànt
          par chèl che’un mur o un fosàl al siera.

          Puor’ Italia, vuàrditi atòr e’ndavànt,
          vuarda i to mars, e vuarda pur’l to sèn;
          par poscj’ ca gòdin pas ti vuardaràs dibànt.

          Se àja zovàt ca ti scurtàs il fren
          il Justiniàn se la sela ’è vuèjta?
          Sensa chèl355 i no varèsin di vergogna’l plen.

          Ah zent ch’i ti dovarès èsi devota
          e lasà ca si sinti Sešar’n sela,
          se ben ti capìs sè che’l Signòu al nota,356

          ma jòt com’che la bèstia si ribela
          pars’che daj spiròns a no vèn corešuda357
          e la rèdina no ti sàs ušala.358

          O Berto todèsc359, no l’àtu joduda
          sta puor’Italia doventada salvàdia?
          No postu tu domà sta bèstia cruda?

          Ca coli pur dal’ alt la vera gjustìsia
          sul to sanc360, e ca sedi nova e clara,
          cussì che’l sucesòu to gòdila 'l pòdia!

          Tant tu che to pari i vèis fàt gara
          par dàighi profìt a chej todèscs di distrès,
          curànt puc dal ort e dal impèr la cjera.361

          Vèn a jodi i Montècs e i Capulès,
          Monàldos e Filipèscs, omp sensa cura:
          chej mal ridušùs e chìscjus pur, puarès.

          Vèn, crudèl, vèn, e jòt se vita dura
          ca’an i to siòrs, e cura i so malàns;
          e t’jodaràs Santaflou362, com’ca è scura!

          Vèn pur a jodi la to Roma ca plans,
          puora vedula363, e di nòt a clama:
          “Sešar, parsè sinu cussì tant distàns?”

          Vèn a jodi cuant che la zent si ama!
          E se nisùn ti mòuf a vej di nu pietàt,
          vergògniti almancu da la to fama.

          E s’a mi permèt, Gjove, la to divinitàt,
          tu che par nu ti sòs stàt crucifìs,
          al eše’l to vuli just a àltris voltàt?364

          O eše preparasiòn che dal abìs
          dal to savej ti fàs par fani dal ben,
          encja se’l coma nisùn di nu’l capìs?

          In ta ogni sitàt d’Italia a è dut plen
          di tiràns, e un Marcèl al doventa
          ogni vilàn ch’a fà da partišàn al vèn.

          O Firense, ti pòs ben stà contenta
          di chista digresiòn ca no ti tocja365,
          par gràsia da la to zent, ca no stenta.366

          Tàncjus’an gjustisia’n còu, ma sta frècja
          tars a vèn fòu par no rivà sensa pensej al arc;
          ma’l to pòpul a l’à doma in bocja.367

          Tàncjus a rifiùtin il comùn incàrc368
          ma’l to pòpul al è pront a rispundi,
          di volontàt so, e’l siga: “Dèimi’l carc!”

          Contenta ti sòs, ch’i ti’as di se godi:
          tu siora, tu’n pàs, e tu cun judiši!369
          Se jò’i dìs il just, ’l efièt si pòs ben jodi.

          Atene e Lacedemona370, che cussì
          civìlis a èrin che fàt a vèvin l’antìchi lègis,
          al bon vivi li dos fàt a vèvin sen di sì;

          mentri tu ti zèvis tant pa li sutìlis371
          ta li to dispošisiòns ch’a miès novembri
          no si’a’ncjamò sè ch’in otobri ti fìlis.

          Cuanti di che vòltis in ta st’ùltin cuadri,372
          lès, moneda, ufìsi e costùm
          mutàt i ti às e rinovàt menbri!373

          E se ben ti ti recuàrdis e ti jòs un barlùm,
          in te t’jodaràs na puora malada
          ca no cjatà pì ripošu nencja’n tal plum,

          e puc ghi zova ogni so zirada.374







Cjànt Siètim
          Dopo che sti bieli fièstis a ni veva fàt
          cun pì e pì gust tre o cuatri vòltis,
          “Cuj sèìšu,” al veva dìt Sordèl, ’ndavòu tiràt.

          “Prin che’n ta stu mont a fòsin vegnùdis
          l’ànimis dègnis da zì sù da Diu,
          soteràt i eri stàt par mans Otaviànis.375

          Jò’i soj Virgìlio e se colpa i vèviu
          altri che’l cjèl i’ai pierdùt par no vej vùt fede?”
          cussì chej doj; e jo lì a scoltàju.

          Com’chèl che’n front di sè al jòt ch’an d’è
          roba ca lu fà plen di maravèis,
          che crodi al stenta, e’l dìs: ‘A è…a no è.’

          Cussì’l pareva luj; e dopo jù li sèis,
          e cul fà ùmil al era tornàt vièrs di luj
          e’ntòr di nòuf ghi veva butàt i bras intèis.376

          “O Gloria dal Latìn,” al veva dìt, “par cuj
          sè ca pòs la nustra lenga al à mostràt,
          o eterno valòu di ’ndà ch’i’ai prin vièrt i vuj,

          cual mèrit o gràsia ti àja chì menàt?
          S’jò’i soj di sinti li to peràulis degnu’n dut,
          dìšmi’n ta cual clàustri dal infièr ch’i ti sòs stàt.”377

          “No par fà ma par no vej fàt no’ai podùt
          jodi ’l alt soreli che tu ti dešìderis
          e che purtròp i’ai masa tars cognosùt.

          Al è un post378 la jù no brut par martìris
          ma doma pal scur, ’ndà che i lamìns
          a somèjn suspìrs e no sigà di malòris.

          Lì i’eri jò cun chej ’nocèns di ninìns
          ch’èrin stàs muardùs daj dincj’ da la muàrt prin
          che’l prin pecjàt’l vès molàt i so rimpìns;379

          Chì i soj cun chej che vistìs no si’èrin
          cu li tre virtùs sàntis, e sensa vìsi
          li àltris380 cognosùt e seguìt a vèvin.

          Ma se tu ti sàs e pòs, un indìsi
          dani che pì svels a ni fedi rivà
          ’ndà che’l purgatori ver al à’l inìsi.”

          Al veva dìt: “I saj ben par’ndà ca si và,
          e lècit mi’è di zì’n sù e zirà atòr;
          fin ch’i pòs i pòl guidati, s’a ti và.

          Ma jòt coma cal cala’l dì cà atòr
          e di zì lasù di nòt a no si pòs;381
          alòr vuardàn di un bièl post chì atòr.

          Un puc’n là’n d’è ànimis ch’i no ti jòs:
          s'i ti vòus i pòl menati là di lòu;
          gust d’jòdilis a varàn i sintimìns tòs.”

          “Ma coma?” al veva dìt Virgìlio, “s’un al vòu
          zì sù di nòt, al vegnaràja ’mpedìt
          d’àltris, o nol podaràja da besòu?”

          E’l bon Sordèl ’n cjera ’l veva rusàt’l dèit,
          dišìnt, “Jòt, nencja sta pìsula riga
          no ti pasarès dopo che’l soreli ’l è partìt:

          e di altri ’mpedimìnt non d’è miga
          che’l scur da la nòt par zì pì in sù:382
          chèl amondi a la voja gh’intrìga.

          Cun chel lì si podarès ben tornà in jù,
          al piè dal mont, timp pierdìnt zìnt ’torotòr
          mentri che’l orišònt il dì al tèn sièràt sù.”383

          Uchì, un puc maraveàt, il me siòr
          al veva dìt: “Pàrtini pur là ch’i ti ni’as contàt
          ch’encja spetànt si pòl vej plašej, alòr.

          Da lì i si vèvin da puc distansiàt
          cuant ch’un intaji vevi notàt tal mont lì visìn,
          com’che’n taj nustri mons daj buròns a vèn fàt.

          “Ulà,” chel spirt al veva dìt, “zì i volìn,
          ’ndà che’l flanc dal mont al fà un grin;
          e pròpit lì il nòuf dì i spetarìn.”

          Ta’un troj d’un plan inclinàt i cjaminàvin,
          che tal flanc da la val a ni menava
          e là’n tal miès di sta conca i zèvin.

          Blanc, ros, oru e arzènt si jodeva;
          blu scur, tìntis di avòriu e len lustràt,
          e smeràlt fresc intòr si godeva;

          da l’erba e daj flòus dentri di chel prat
          ducju chej àltris colòus sbladìs a èrin,
          com’ che dal grant il pìsul al è superàt.

          Erba e flòus no doma coloràs a vegnèvin
          da la natura, ma di mil odòus
          a’n feva un besòu, che tant lu gustàvin.

          ‘Salve regina’ in tal vert e’n taj flòus
          ànimis sintàdis cjantà i vevi jodùt
          che dal di fòu no si sinteva la vòus.

          “Prin che’l soreli’l zedi a’nnidasi dal dut,”
          al veva dìt il mantovàn, che chì ni veva partàt,
          “fra chìscjus no vorèis ch’jò vi guidàs dal dut.

          Di stu scjalìn pì ben il aspièt e ’l àt
          di ognidùn i cognosarèis vuàltris
          cuant che lòu la jù i varèis višitàt.

          Mòtus al fà chèl sintàt pì alt daj àltris
          di no vej fàt sè che fà’l varès dovùt,
          e cul rest nol cjantava cansòns sàcris.384

          Rodolf imperatòu al era, che podùt
          sanà’l varès che plàis d’un’Italia muarta,
          che n’altri385 par risanà al à fàt di dut.

          ’L altri ca pàr che cunfuàrt ghi parta386
          al regnava’n taj poscj ’ndà che l’aga a nàs
          che Molda’n Elba e Elba’n mar a parta:387

          Otacheri al era che coma frut in bras
          al era miej di Vincislàu, chel barbùt
          di so fi, di vìsis plen, ròbis da mas.

          E chèl cal stà cjacarànt—i dìs di Našùt—
          cun chel là che di bonari al à’l aspièt388
          scjampànt e sfigurànt ’l gìlio, a murì ’l è zùt.

          Vuardàit là coma ca si bàt il pet!
          Dèit n’ocjada encja al altri, cal à fàt
          da la so man, cun tant di suspìrs, un lièt.

          Pari e misièr a sòn dal fransèis malàt:389
          la vita so a sàn ca è sporcja e visiàda;
          par chèl ch’ognùn si sìnt tant disturbàt.

          Chèl cussì ben tresàt e ca si’ncuarda,
          cjantànt, cun chèl cal à’l našòn cussì grant,
          d’ogni virtùt’l veva plena la cuarda390

          e se dopo di luj re’l fòs stàt pì avànt
          chel zòvin che davòu di luj al era sintàt,
          alòr da vas a vas391 a sarès zùt ben dut cuant;

          chist diši no si pòs daj fràdis dal fantàt;
          Jacu e Federìc: ognùn al era re,
          ma nisùn al era coma'l pari dotàt.392

          Ca rispùnti di nòuf amondi rara a è
          la probitàt umana, e cussì’l vòu
          chèl ca la dà393, che da luj da ’nvocà a è.

          Encja al Našòn il me pensej’l và, e nol mòu
          cun chel altri, Pieri, che cun luj’l cjànta,
          che Pulia e Provensa zà a sìntin dolòu.394

          Tant mancu di so siminsa a vàl stà planta,
          Com’che pì di Beatrìs e Margh’rita
          Costansa dal so omp ’ncjamò si vanta.395

          Jodèit il re da la buna vita
          sintàt là besòu, Rico d’Inghiltera:
          a la so siminsa sì ca ghi và dreta.

          Chèl che fra chìscjus ’si sbasa fin in cjera,
          e’l vuarda’n sù, al è Gulielmo Marchèis,
          che par chèl Alesandria e la so guera

          planši a fàn Monferàt e’l Canavèis.







Cjànt Otàf
          A era zà l’ora ca volta’l pensej
          daj navigàns e gh’intenerìs il còu
          tal dì che saludàt a àn i so amìs miej;

          e che ogni nòuf pelegrìn di amòu
          a spuns, se’l scjampanà al sìnt da lontàn,
          ca pàr che’l dì al planzi cal è cal mòu;

          cuant che jò a sinti i provavi invàn,
          e a vuardà mi eri metùt un’alma
          che’n piè di èsi scoltada sen a feva cu na man.

          Chì rivada, alsàt a veva ogni palma,
          e metùt si veva a fisà vièrs’ l Oriènte
          com’par diš’ghi al Alt, ‘Altri no mi calma.’396

          Cun granda devosiòn ‘Te lucis ante’
          a veva suspiràt e cun tant dòlsis nòtis
          che sùbit estašiàt mi veva stu ante.397

          Li àltris pur, tant dòlsis e devòtis,
          compagnada la vèvin cun suns tant biej,
          e cuj vuj alsàs’n ta li ròdis pì àltis.398

          ’Ngusà chì, letòu, i vuj al ver a è miej,
          che’l vel al è adès cussì tant sutìl,
          che fàsil al è’l trapasà di alc cussì lišej.399
          Jò'i vevi jodùt dut chel ešèrcit gentìl
          sùbit dopo, sidinùt, vuardà in sù
          coma cal stes spetànt, pàlit e ùmil;

          e jodùt i vevi dal alt vignì fòu e’n jù
          doj ànzui cun do spàdis infogàdis
          ma cu li so pùntis rotondàdis sù.400

          Vèrdis coma fueùtis apena vierzùdis
          a vèvin li blùšis, che da vèrdis plùmis
          davòu movùdis a èrin e svintulàdis.401

          Un sùbit sù di nu al veva pojàt l’àlis
          e’l altri’n tal altri orli ju ’l era zùt,
          cussì che la zent’n tal miès t’jodèvis.

          Il cjàf biòndu’n lòu i vevi ben jodùt;
          ma’n ta la muša’l vuli si smariva
          com’che un si cunfùnt ulà ca è tanta virtùt.

          “Ognùn dal grin di Maria chì’l riva,”
          al veva dìt Sordèl, “par proteši chista val
          dal sarpìnt che fra puc uchì al riva.”

          Alòr jò, plen di timòu d’jodi stu tal,
          voltàt mi eri atòr e dongja tiràt
          dal me duce, tremànt d’jodi ’l rivàl.

          E Sordèl, “Stu avalamìnt ni’a partàt
          tra sti grand’òmbris; a lòu ghi parlarìn:
          a si la godaràn di vèivi scuntràt.”

          Tre pas a mi vèvin partàt jù un puchitìn,
          fin sot, e un i vevi jodùt ca mi mirava
          com’che di cognòsimi’l vès vùt murbìn.402

          Par adès l'aria belzà si 'nnerava
          ma no gh'impediva a alc fra i so vuj e i mes
          di sclarì sè che prin a platava.403

          Vièrs me si veva fàt, e jò vièrs luj i vevi fàt’l stes:
          Gjudice Nin gentìl, cuant ca mi veva plašùt
          di jodi ch’i no ti èris cuj danàs stes!

          Il bièl saludà i no lu vèvin sigùr tašùt;
          domandàt al veva dopo: “Cuant sotu partìt
          da l’àghis lontànis404 e’n ta stu mont vegnùt?”

          “Oh, par dentri di chej poscj’ triscj’,” ghi vevi dìt,
          “i soj vuej vegnùt, e’i soj’n prima vita,
          prin che, cussì zìnt’ndavànt, da l’altra i vedi dirìt.”
          E vìnt ben sintùt sè ch’i vevi dita,
          luj e Sordèl un puc’ndavòu si èrin tiràs,
          coma zent restada un tantìn ’nsiminida.

          Un al mestri e’l altri a un daj sintàs
          si veva voltàt, sigànt: “Su, vèn chì, Coràt!
          Cual cal è’l volej di Diu adès t’jodaràs.”

          E alòr a mi: “Ti’as di èsighi tant grat
          a chèl che dal alt cussì ben al plata
          il so prin parsè, che lì nol è maj cjatàt,

          cuant ch’i ti saràs aldilà da l’ondata
          diš’ghi ca prej par me la me Gjovana
          ulà ’ndà ch’ai’nocèns risposta ghi’è data.

          Di volèimi ben, i cròt, so mari no è pì buna
          dopo che bandonàt a veva li fàsis blàncis
          ca è miej ch’encjamò a brami, puora fèmina!405

          Par via di ic cussì ben si capìs
          cuant che'n fèmina’l fòuc dal amòu al dura,
          se’l vuli no lu ’mpìja, o li palpàdis.406

          No ghi farà na tant biela sepultura
          la vìpera che’l milanèis al mèt avànt
          com’cal varès fàt il gjàl di Galura.”407

          Cussì luj al diševa, segnàt dut cuant,
          tal so aspièt, da chel just risintimìnt
          ch’un bièl puc dentri’l so còu al zeva ’nflamànt.

          I me vuj, golòus, a stèvin tal cjèl corìnt
          fin là che li stèlis a sòn pì tàrdis408,
          com’na roda che visìn dal miès i stìn jodìnt.

          E’l duca: “Fiòl, lasù sè ch’i ti vuàrdis?”
          e jò a luj: “Là di che tre flamùtis409
          ca fàn ardi dut il polo’n ta sti bàndis.”

          Alòr luj a mi: “Che cuatri stelùtis
          ch’i t’jodèvis stamatìna a sòn la jù
          e là ca èrin chès a sòn zùdis chìstis.”

          Luj’l parlava, e Sordèl al veva dìt: “Jòjtu
          là il nustri ’versari’”?410 E via'l veva paràt
          alsànt il dèit chè luj’l podès jòdilu.

          In ta che banda che nuja a tèn riparàt
          stu pìsul post valàt, al era chel madràs,
          forsi, ch’a Eva’l mangjà amàr ghi veva dàt.411

          Tra l’erba e flòus al vegneva, strisànt bas
          ogni tant il cjàf, o la schèna voltànt
          e lecànt coma nemaj ca si tegnin lisàs.

          Jodùt no vevi, nè’i pòl diši pì di tant,
          com’che chej ànzui dal cjèl si èrin movùs,
          ma movùs si èrin, un al altri, là’n davànt.

          Ca sbatèvin li so verd’àlis i'u vevi sintùs:
          il sarpìnt svignà via i ànzui a vèvin fàt,
          e’n taj so poscj’ sùbit tornànt a èrin zùs.412

          Il spirt ca si vev’al Gjudice partàt
          al so clamà, durànt dut cuant chel asàlt,
          d’intòr di me nol veva i so vuj gjavàt.

          “Se’n ta la flama ca ti parta in alt
          ti cjàtis tal volej tanta sera,
          cuant ca bastarès par zì’n tal pì alt smalt,”

          tacàt al veva, “se na nuvitàt vera
          da la Val di Magra, o di lì visìn
          ti sàs, dìšmila, ch’jò’i vèn da che cjera.

          Là i vegnevi clamàt Corad Malspìn;
          i no soj chel antìc, ma da luj ’soj vegnùt:
          ai mès ghi’ai dàt ’l amòu che chì’l vèn pì fin.”413

          “Oh,” ghi vevi dita, “jo’i no soj maj zùt
          taj vustri paìs, ma ’ndà’l eše il post
          che’n Europa cognosùt nol è dal dut?

          La fama ch’onòu ghi dà al vustri post
          fuàrt a clama i vustri siòrs e contrada
          che pì che’i visìns i lontàns a la sàn pitòst;414

          e’i vi zùri che, se sù’i vaj di strada,
          la vustr’onorada zent no sufrirà na vura
          pal valòu da la so borsa e spada.415

          Dirìt’a otèn dal ušu e natura
          che, encja se’l mont un cjàf trist stuàrt’l tèn,
          dreta a stà’n ta’un mont cal fà tanta poura.”416

          E luj: “Adès và, che’l soreli a pojàsi nol vèn
          par ben sièt vòltis tal lièt che il montòn
          cuj so cuatri piè’l cujèrs e dur al tèn,417

          di mòut che la to tanta biela opiniòn
          tal miès dal to cjàf ti vègni ’nclaudada
          da clàus pì gros che stòris d’àltris a sòn,

          se la corsa dal just418 a no vèn fermada.







Cjànt Nonu
          La concubina419 di chel Titòn antìc
          zà’n tal barcòn dal oriènt s’imblancjava,
          al difòu daj bras dal so amàt amìc;

          di gèmis la so front dut’a luševa,
          metùdis jù’n figura dal freit nemàl420
          che cu la coda al sbateculava;

          e la nòt ca zeva sù a pas normàl
          doj’n d’aveva fàs tal post’ndà ch’i èrin
          e’l ters zà’l calava e al zeva a val;421

          cuant che jò, che li pars d’Adàm mi formàvin,422
          vinsùt dal sun, in ta l’èrba mi eri sdrajàt,
          ulà ’ndà che dùcjus sinc i si sintàvin.423

          A prin dì, cuant che’l matutìn anuncjàt
          tant bunoruta al vèn da la sišiluta,
          che d’antìchi làgnis a tèn  forsi recuardàt,424

          e cuant che la nustra mins singaruta,
          pì da la cjàr che dal pensej movuda,
          ’nta višiòns ca àn alc di divìn si buta,

          ’n tal sun mi veva parùt d’jodi, suspinduda
          in alt, un’àcuila cun plùmis doràdis,
          che par calà pront ’a era la so alada;

          e mi pareva di èsi ulà ch’èrin stàdis
          da Ganimèd bandonàdis li zens sòs
          cuant che rapìt stàt al era’n ta zònis àltis.425

          Jò’i pensavi: “Forsi chista a à rašòns sos
          par èsi chì, e forsi’n ta n’altri lòuc
          no vòu partani cun che sgrìnfis sos.”

          Ma parùt mi veva che dopo èsi zud’atòr un puc,
          com’un lamp, terìbil, jù a si lancjàs
          e che mè a mi partàs sù vièrs il fòuc.426

          Chì a pareva che jò—e ic pur—i ardès;
          e cussì cjalt al era’l fòuc ch’i vevi ’maginàt,
          che tramàt al veva che’l me sun si rompès.

          E com’che Achìl stes si veva sveàt,
          vuardànt in ziru cuj vuj spalancàs,
          sensa savej indà cal era capitàt,

          dopo che la mari cul frut ’ndurmidìt’n bras
          da Chiron a Schir lu veva trafugàt,427
          da’ndà che dopo i grecs a cjòilu èrin stàs,

          cussì sveàt mi eri jò, ma’l sun scjampàt
          mi era dal cjàf, e restàt i eri dut smuàrt
          com’omp che, spaurìt, al stà lì dut ’nglasàt.

          In banda i vevi doma’l me cunfuàrt428,
          e zà’l era alt il soreli pì di do òris,
          e vièrs il mar i vevi jò voltàt il sguàrt.

          Il me siòr mi veva dìt: “N’ocòr ch’i ti tèmis;
          dati coragju daj, ch’i stìn belzà rivànt:
          no calà, ma ingruma li to fuàrsis.

          Il purgatori al è là ch’i stìn vuardànt:
          jòt là’l sbals ca lu circonda ’torotòr;
          par là a si entra, par chel sclap là ’ndavànt.

          Bunoruta, al cricà di stu dì, alòr,
          cuant che’l me spirt al durmiva via
          su’i flòus che chel post429 la jù a’n d’à dut atòr,

          ’na siora a era vegnuda, che dìt a veva: ‘I soj Lùsia:
          lasàit ch’i cjòli stu chì cal stà durmìnt;
          judalu’i vuej cal posi parà via.’

          Sordèl cun l’altri gran fòrmis restàt esìnt,
          ic a ti’a cjòlt sù, e cul vignì dal dì
          sù a è vegnuda, cun me davòu seguìnt.

          Pojàt a ti’a uchì, ma prin mi’an fàt jodi
          i so vuj—cussì biej—ch’entrada vierta430;
          ic e’l sun alòr a sòn zùs431, chist ti’as da crodi.”

          Com’un omp che di dùbis nol à pì scorta
          e cal cambia in cunfuàrt la so poura
          dop’che la veritàt ghi vèn scujèrta,

          cussi jò; e com’che pì serèn na vura
          il duca me mi veva jodùt, sù par chel sbals
          si veva movùt, cun me davòu, vièrs l’altùra.

          Letòu, tu ti jòs ben com’che’n ta poscj’ pì als
          i meni’l me sogèt, ma se cun pì art
          lu’mplenìs, no maraveàti di stu sbals.

          Si èrin visinàs, e rivàs ta na part
          da’ndà che chèl che prin mi pareva rot
          coma che un grant sclap un mur al tèn viàrt,432

          ma jodùt i vevi na puarta cun tre scjalìns sot,
          di colòus divièrs, che a ic a partàvin,
          e un puartej ch’encjamò nol feva mot.

          Com’che’i me vuj pì e pì si vierzèvin,
          sintàt tal scjalìn pì alt plen d’un lušòu stran
          al era un che vuardalu’n muša ’no podèvin;
          na spada433 nuda’l veva in man
          ca rifleteva i ràis vièrs nuàltris,
          che jò spes il cjàf i alsavi, ma invàn.

          “Dišèit sùbit sù: se volèišu vuàltris?”
          Cussì al veva scuminsiàt, “Cuj ca vi parta?
          Vuardàit che’l zì sù al è dur: chist al è un avìs.”

          “Na siora dal cjèl, di chist esperta,”
          dìt ghi veva’l me mestri, “puc pì’ndavànt
          a ni’a dìt: ‘Zèit sù: là ca è la puarta’.”

          “Che ic ben vi guidi a vignì indavànt,”
          cun bièl fà il puartej al veva di nòuf tacàt:
          “alòr fèivi avànt, s'i lu volèis cussì tant.”

          E su’i èrin zùs; e’n tal prin scjalìn434 rivàt,
          di màrmul blanc, cussì net e lìmpit,
          jo’i mi eri coma’n ta’un spièli vuardàt.

          Il secònt al era tinzùt pì che scurìt,
          di na piera gropološa, e sècja,
          e da tancju sclaps in lunc e’n larc sculpìt.

          Il ters, che in alt na grangròsa macja
          d’un rosàstri flameànt mi pareva,
          com’che da un taj il sanc al scor e’l macja.

          In ta stu scjalìn i so piè al tegneva
          ’l ànzul di Diu, in ta l’entrada sintàt,
          che na piera di diamànt435 a someàva.

          Sù par chìscju tre scjalìns a mi veva tiràt
          volentej ’l duca me, dišìnt, “Domanda,
          umil, daj to’mpedimìns di èsi liberàt.”436

          Ai so piè butàt mi eri, devòt avonda:
          di lasàmi entrà i lu vevi ’mploràt
          ma’n tal pet tre vòltis mi veva prin dàt na batuda.437

          Sièt P in ta la front alòr mi veva segnàt
          cu la punta da la spada e “Lava ben
          sti plàis,”  al veva dìt, “cuant che dentri ti sòs pasàt.”438

          Siniša suta o encja sut terèn
          il stes colòu a vèvin dal so vistìt, e lent
          da sot di stu vistìt do clafs439 al otèn.

          Una a era di oru e l’altra d’arzènt:
          prin cu la blancja e dopo cu la zala
          sen ghi veva fàt a la puarta che fàt  mi veva contènt.

          “Se na claf un nol è bon da ušala,440
          e stuarta a và’n ta la sieradùra,”
          luj ni veva dìt, “a no si entra alòr’n ta sta sala.

          Una’è pì buna, ma na vura par l’altra
          a ocòr l’art e’l inzèn prin ca si vièrzi,
          pars’che par sdifà’l grop tant si lavora.441

          Da Pieri i l’ai vuda, ca mi’a dita d’èsi
          pì pront a vèila vièrta che sierada,
          basta che la zent ai me piè si sbasi.”

          Dopo vej la puarta sacra sburtada,
          al veva dìt: “Entràit, ma tegnèivi ben necuàrs
          che fòu’l torna chèl che’ndavòu al vuarda.”442

          E cuant che fòu’n ta chej càncars dut stuàrs
          i spìguj a tègnin di sta puarta sacra,
          che di metàl a sòn e a sùnin cussì fuàrs,

          che tant no’a rugnàt nè mostràt si à amara
          la Tàrpea, cuant che cjòlt ghi’era stàt il bon
          Metèl, ca era par chèl restada magra.443

          Jò’i mi eri voltàt, atènt, vièrs il prin tòn
          e ‘Te Deum laudamus’ mi pareva
          di sinti, un mist di sun dols e cansòn.

          Na imàgin sìmil a mi rindeva
          chèl ch’i sintevi, com’ca susèit a vòltis
          cuant che un a cjantà cul òrgano al và;

          che sì e no a s’intìndin li peràuli







Cjànt Dècim
          Entràs i’èrin tal sojàr da la puarta
          che pal mal amòu puc a era ušada,
          ch’ jodi’a feva dreta la via stuàrta,444

          dal sun sintùt i vevi ca vegneva sierada;
          e s’jò’i me vuj i vès vièrs di ic voltàt,
          se scuša par stu fal a sarèsia bastada?

          Sù’i zèvin pa’un trojùt ’n ta la rocja ’ntajàt,
          che da na banda a l’altra si moveva,
          com’onda che a colp a crès dopo vej calàt.

          “Chì a’è miej sta ’tèns indulà ca si và,”
          il me duca al veva tacàt, “e tègnisi
          tacàs al mur o cà o là che’n dentri’l và.”

          Plan plan i vèvin cussì dovùt alsasi,
          tant che prin la fetuta da la luna
          rivad’a era tal so lièt par pojàsi,

          che nu fòu dal sclap vegnùs i èrin a la buna:
          ma cuant che fòu i èrin rivàs, lìbars e vièrs,
          indulà che’l mont indavòu si raduna,

          jò amondi stràc e ducju doj incèrs
          par ndulà zì, si èrin fermàs’n ta chel plan
          solitari pì che stràdis taj dešèrs.

          Dal orli dal straplòmp, cal è puc lontàn,
          al piè di che alta riva ca và’n sù,
          tre vòltis mišurà si pòs’l cuàrp umàn.

          Tant’n cà che’n là’l me vuli’l vuardava’n sù,
          tal flanc di destra e’n ta chèl di sinistra,
          e cussì a era par duta sta curnìs ca sù.445

          Lasù’i vèvin encjamò fers i piè’n cjera
          cuant ch’ jodùt i vevi che riva dut atòr,
          che ripida’n salita a no era,

          ma’era’nvènsi di màrmul càndit e siòr
          d’intàis cussì ben ornàs che nè Policlèt
          nè Natura di miej a'n d’àn atorotòr.

          ’L ànzul che’n cjera ’l era vegnùt cul decrèt
          da la pas par cussì tant timp lagrimada,446
          che’l cjèl a vierzeva dal so lunc divièt,

          davànt ni’era in forma rafigurada
          ta’un intaj cal veva di gràsia tanta
          da someà na imàgin di vòus dotada.

          Zuràt si varès che ‘Ave!’ ’l veva dita,
          pars’che chì l’imàgin pur di chè s’jodeva
          che dal grant amòu la claf ghi’era stada data;

          e dal fà chista ca dišès a pareva,
          ‘Ecce ancilla Dei,’ in ta la maniera
          ch’un stamp la cera a tèn e tegneva.

          “Nòsta fisati dom’ta na figura,”
          al veva dìt il me bon mestri, e'i lu vevi sintùt
          da che banda ’ndà che’l so còu al era.

          Par chèl ziràt i vevi jò i vuj, ca vèvin jodùt
          davòu di Maria, da ’ndà cal parlava
          chèl che fin uchì a mi veva movùt,447

          un’altra storia che la rocja a contava;
          par chèl, pasàt Virgìlio, dongja ghi’eri zùt adès
          par che’l me sguàrt d’jòdila ben’l voleva.

          Al era intajàt lì’n tal màrmul stes
          il cjàr, da nemaj tiràt, cun l’arca santa,
          ca si tèm coma alc che fàt al vèn sensa permès.448
          Lì in front a era zent, e duta cuanta,
          spartida in sièt còrus, a doj daj me sens449
          dìšghi a pareva, “Èco, sta zent’a cjanta.”

          In chista maniera, al fun dal’insèns
          che imaginàt al era, i vuj e’l nas
          dal sì e dal no di discòrs ’èrin plens.

          ’Ndavànt ghi zeva di stu benedèt vàs,
          balànt miès disvistìt, ’l ùmil salmista,450
          e pì e mancu re al era adès stu pajàs.451

          Di front di David, in plena vista
          ta’un barcòn di un palàs, Micòl a vuardava
          coma na fèmina dolorada ma trista.452
          Movùt mi eri lì che’l vuli mi tirava,
          lì ch’jodi i podevi n’altra storia
          che di davòu di Micòl a si luminava.

          Figurada chì a era l’alta Gloria
          dal grant Romàn453 cal veva cussì tant valòu
          che sistìt al veva Gregorio a la gran’ vitòria.

          I staj contànt di Trajan, ’l imperatòu;
          e na veduluta a era lì al fren454
          duta plena di làgrimis e di dolòu.

          Dut intòr il post  pestasàt al era e plen
          di cavalièrs, e’n tal oru l’àcuilis
          sora di lòu il vint al moveva cun vaevèn.455

          La puareta, in ta stu bacàn d’imàginis,
          “Vendichèimi, siòr,” diši a pareva,
          “pal me frutùt muàrt; t’jòs li me làgrimis.”

          “Adès speta,” luj rispùndighi’l someàva,
          “fin ch’jò i tòrni.” E alora ic: “Siòr me,”
          com’una che tant dolòu a sufriva,

          “e s’i no tornàis?” E luj: “Chèl par me
          t’judarà.” E ic: “S’altri a fàn dal ben
          sè ti zòvia, se il to ušàt a nol è?”456

          Alora luj: “Dati cunfuàrt; ben mi convièn
          fà’l da fà, e nisùn, prin, di chì mi gjava;
          cussì’l vòu’l just, e la pietàt mi ritèn.”

          Chèl ca nol à maj jodùt roba nova457
          al à produšùt stu višìbil parlà,
          cal pàr stran pars’che par nu al è roba nova.

          Mentri ch’jò mi la godevi a cjalà
          li tanti figùris di asiòns ùmilis,
          e’l gust che’l so fabri’l veva d’jòdilis là,

          “Èco, par cà; ma di mòvisi cuant lèntis
          sti ànimis,” murmurànt’l zeva’l poeta:
          “scju chì ni faràn jodi l’altri scjàlis.”

          I me vuj, che sta roba a miràvin duta,
          par jodi nuvitàs, che tant ghi plašèvin,
          vièrs di luj voltàs si èrin, a la svelta.

          I no vuej però, letòu, ca ti màncin
          i to bòis propòšis par zì a sinti
          com’che Diu’l vòu che i dèbis a si pàjn.

          In tal coma da la pena puc fèrmiti:
          pensa a sè ca seguìs, pensa che al pešu
          dut’l mal cul grant judìsi al zarà a smeti.”

          Jò i vevi tacàt: “Mestri, sè ch’jò i jòt che’n sù
          al vèn vièrs di nu, a no somèjn ànimis,
          e’i no saj sè che’n tal jodi a mi vèn sù.”

          E luj a mi: “Li condisiòns tant gràvis
          dal so turmìnt a bas li fàn stà’n cjera,
          par chèl i me vuj sigùrs no’èrin stàs d’jòdilis.

          Ma vuarda fis ulà: adès ti pària vera
          d’jodi sè che di sot di chej claps a vèn?
          Jodi belzà ti pòs com’ca fàn guera.”

          Puòrs cristiàns, che di supiàrbia’n vèis a plen
          e che’i vuj da la mins pur svuàrps ju vèis, e tant,
          muj i sèis di zì là ca no vi convièn,

          che di èsi cavalèis i no zèis maj pensànt,
          nasùs par formà l’angjèlica pavèa
          che sens’onòu e bès vièrs il just a và svualànt!

          E’ntànt che’l vustri spirt in alt’l svualasèa,
          besteùtis i sèis in stat imperfèt,
          com’un vièr cal è’ncjamò ca s’impavèa.458

          Coma par sostegni un solàr o tet,
          impleàda ogni tant na figura
          a si jòt ca unìs i zenòj al pet,

          ca fà di sè—che ver nol è—na pena vera
          nasi’n ta chèl ca la jòt; e cussì fàs
          chej i vevi jò jodùt, cuant ch’jodùs i'u vevi cun cura.

          Ver al è che pì o mancu a èrin contràs
          secònt ca vèvin pì o mancu’n schena;
          e chèl che pì pasiènsa’l veva’n taj so às,459

          planzìnt diši’l pareva: “Oh, basta pena!”







Cjànt Undicèšin
          “O pari nustri, che la sù’n alt ti stàs,
          par nuja limitàt, ma pì par amòu
          che paj prin efiès460 che lasù i ti'as,

          cal sedi laudàt’l nòn to e’l to valòu
          da ogni creatura, che cussì tant ben
          a và di dišghi gràsis al to bon vapòu.461

          Ca vegni pur vièrs di nu la pas dal to règn
          che fin a chè zì i no podìn par intej,
          se dongja no ni vèn, nencja cun dut il nustri ’nzèn.

          Coma che i to ànzui dut il so volej
          a te a sacrifichèjn, cjantànt ošana,
          ca fèdin pur cussì i òmis volentej.

          Coma ogni dì dani encja vuej la mana,
          che sensa di chè’n ta stu dešèrt àrit
          ’n davòu’l và chèl che di zì ’ndavànt si afana.

          E coma che nu il mal ch’i vìn sufrìt
          a dùcjus ghi perdonàn, tu pur perdona
          par bontàt, sensa vuardà’l nustri mèrit.

          La nustra virtùt, ca no’è tant buna,
          nosta pruvinà cul vecju aversari,
          ma cjòighila da luj che tant lu spirona.

          Ma, signòu bon, chist’ ùltin dešideri
          no lu vìn par nuàltris, ca no ni ocòr,
          ma par chej ca ghi sarà necesari.”462

          Bòis augùrs par lòu e par nu dut atòr
          preànt scju chì a zèvin sot chel pèis grant
          che ogni tant’n ta’un brut sun ni vèn intòr.

          Sufrìnt turmìnt, cuj pì cuj mancu463, indavànt
          a zèvin, e’n sù, fin ta la prima curnìs,
          il cjalìn dal mont uchì plan plan purgànt.

          Se di là sempri ben da nu si dišès,
          di là par nu di diši e fà ben a pòdin—
          no?—chej ch’an al volej ’na buna radìs.464

          Il so judà ben li pècis ni làvin,
          chès partàdis chì, cussì che purs e lišèis
          in ta li ròdis stelàdis zì fòu i podìn.465

          “Se gjustìsia e pietàt vi cjòlin il pèis
          cussì ch’i podèdis ben movi l’ala,
          e zì’n sù secònt i vustri dešidèris,

          mostràini par cuala man vièrs la scjala
          pì curta ca è la strada, e s’a è pì d’un pas,
          cual al eše che mancu rìpit al scala?

          Chè chistu che cun me’l vèn, davòu d’un pas,
          cargu da la cjàr d’Adàm ca lu vistìs,
          di zì’n sù a malavoja’l cala’l pas.”

          Li so peràulis, tornàdis a chìstis
          che chèl che jò’i seguivi dìt al veva,
          no si sà da cuj ch’èrin stàdis dìtis;

          ma dìt al è stàt: “A destra pa la riva
          cun nu vegnèit, e i cjatarèis il pas
          che scalà al pòl encja persona viva.

          E se d’jodi’n sù stu scoj no mi limitàs,
          che’l me fà da gran bacàn al doma
          e il me cjàf mi fà tegni amondi bàs,

          chistu ch’encjamò’l vif, e nisùn lu clama,
          par jodi s'i lu cognòs lu vuardarès
          e par fàighi dòu dal pèis ch’i vìn ’nsima.

          Latìn466 i’eri e fi d’un gran tosc i sarès;
          Gulielmo Aldobrandesc me pari al era;
          se cognosùt lu vèis, i no savarès.

          Il sanc antìc e la nobiltàt intera
          daj me grancj’ mi vèvin fàt cussì rogànt
          che, maj pensànt a nustra mari cjera,

          dispièt mi feva ogni omp cussì tant
          ch’a murì i eri zùt; coma, i Sanèis lu sàn
          e lu sà a Compagnàtic ogni fant.

          Jò’i soj Ombèrt; e no a me besòu dan
          mi’a la rogansa fàt, ma i me parìncj’ pur
          da ic a sòn stàs inviscjàs’n tal malàn.

          E chì mi tocja alòr partà stu pèis dur,
          par ic, cussì par che Diu’l resti sodisfàt,
          si no da vif, da muàrt i lu parti par sigùr.”

          Intànt ch’i scoltavi i vevi'l cjàf’n jù sbasàt;
          e un di lòu, no chistu cal parlava,
          si veva stuarzùt sot’l pèis ca lu tegneva pleàt,

          e jodùt mi veva, e, cognosùt, mi clamava,
          tegnìnt i vuj cun tanta fadìja fis
          sul me cjàf bas che cun lòu si moveva.

          “Oh!” ghi vevi alòr dìt, “no sòtu Oderìs,
          ’l onòu di Gubio e ’l onòu di che art
          che ‘luminà'467 clamada a è a Parìs?”

          “Fradi,” al veva dìt, “a rìdin468 in pì gran part
          li tèlis pituràdis da Franc Bolognèis:
          ’l onòu ’l è adès dut so, e me in part.

          I no cròt ch’i sarès stàt cussì cortèis
          mentri ch’i vivevi, pal me volej grant
          da l’ecelensa ch’era’n taj me pensèis.469

          Il fìo un uchì al paja par èsi cussì rogànt;
          e chì ’ncjamò’i no sarès s’a no fòs stàt
          che, podìnt pecjà, a Diu i vevi vuardàt’avànt.470

          Oh se sbosa ca è l’umana podestàt!
          Cuant puc che’l vert’n tal pì bièl al dura,
          s’a nol riva’n ta la grosolana etàt.471

          Crodùt’l veva Cimabue’n ta la pitura
          di èsi’l miej, ma ’dès il Gjòt al è pì’n alt
          e la fama di chèl a’è in jù, pì scura.

          Cussì ’l un al altri Guido a ghi’a cjòlt
          la gloria da la lenga; e forsi al è rivàt
          chèl ch’ai doj fòu dal nit ghi farà fà un salt.472

          La fama dal mont no è altri che’l flat
          dal vint, cal tira prin chì e dopo là,
          e, cambiànt banda, cun altri non al vèn clamàt.473

          Se vòus i varatu’n pì s'i ti rìvis a’nvecjà
          la to cjàr (che s'i ti fòs muàrt
          prin che i zogàtuj i ti vès lasàt stà)

          pì di mil àis, ca sòn na pì curta part
          dal spàsiu eterno, che’l movi da li sèis
          al sìrcul che pì tars’n tal cjèl’l vèn tuàrt.474

          Di chèl cal cjamìna cussì a plan, com’ch’jodèis,
          che un timp lu plaudeva la Toscana duta;
          adès a Siena di luj apena’un mùrmur i sintèis,

          indà che siòr al era cuant che distruta
          stada a era la rabia di Firense, ca era
          nòbil indà che adès a è puta.

          La vustra fama a è com’erba’n cjera
          che’l colòu a cambia, e chèl475  a la sbladìs,
          cussì che fòu a vèn bruta e secja da la cjera.”

          E jò: “Dišìnt cussì ti m’incoràgis
          a èsi ùmil e a disglonfà’l me malàn:476
          ma cuj al eše chèl cun cuj ti parlàvis?”

          “Chèl,” al veva dìt , “al è Provensàn Salvàn;
          e chì al è pars’che prešuntuòus al era stàt
          di partà duta Siena’n ta la so man.

          Cussì al era e cussì’l và, maj ripošàt,
          dopo cal è muàrt: cu la stesa moneda
          al pàja chèl che par di là’l veva mas’ausàt.”

          E jò: “Se chel spìrit cal speta’n banda,
          prin di pentisi in tal orli da la vita,
          ca jù’l stà e nol vèn’n ta sta falda,477

          se’l bon preà cunfuàrt a no ghi parta,
          prin cal pasi altritànt timp cal à vivùt,
          com’eše che chì concedùt ghi’e stàt di stà?”

          “Cuant cal era plen di Gloria cujerzùt,”
          al veva dìt, “dut lìbar in tal Cjamp di Siena,
          copànt la so vergogna, a si veva metùt;

          e lì, par tirà’un so compaj fòu di pena
          cal sufriva’n ta na prešòn di Carli,
          a tremà si veva ridušùt par ogni vena.478

          Pì i no dìs, e scur i saj ch’i parli;
          ma no pasarà tant timp, che’i to visìns
          ti lu faràn ben capì479; ma lasàn lì.

          Chist’òpera cjòlt ghi veva chej cunfìns.480







Cjànt Dodicèšin
          Di pari pas, coma nemaj ca vàn al zòuf,
          jò’i zevi cun che ànima cargada
          fin che pal bon mestri a restava alc di nòuf;

          e al veva dìt alòr: “Làsiu e fà pì strada,
          che chì a piè o’n careta ’si si rangja;
          chèl cal pòl, besòu si juda avonda.

          Indresàt mi eri, coma chèl che dongja
          a mi steva, encja se il me pensej
          bas e ùmil a Oderìs ghi ’era dongja.

          Movùt mi’eri, e’i ghi zevi davòu volentej
          ai pas dal me maestri, e jò e luj
          svels i zèvin cul pas na vura lišej;

          e luj dìt mi veva: “Volta pur in jù’i to vuj:
          ben ti farà, e sinti tant pì sigùr,
          d’jodi sè che sot daj piè ti às, cuj to vuj.”

          Par che’l recuardasi di lòu nol resti’n tal scur,
          li làstris insima daj puòrs soteràs
          sèns a àn di chèl ca èrin prin da zì’n tal dur,481

          ’ndà che tanti vòltis si resta turbàs
          da li spunzùdis ca dàn li memòris,
          ma doma’i pì pìus a vègnin ben spironàs;

          cussì mi èrin lì parùdis482, ma pì bièlis
          secònt i dišèns tal troj ritràs, e figuràs
          che'n ta stu mont in sù'l zeva pa li bàndis.

          Jodùt i vevi chèl che fra ducju i creàs
          il pì nòbil al era stàt483, colà jù dal cjèl
          chì in banda saetànt fin a bas.

          Jodùt i vevi Briàreus, che da’un folc dal cjèl
          impiràt, distiràt al era’n ta st’altra part,
          in cjera, cun dut il pèis dal mortàl gjèl.

          Jodùt i vevi Timbrèus, Pallade e Mart,
          encjamò armàs, dal pari so dùcjus atòr,
          ca miràvin i tocs484 daj Gigàns, ognùn muàrt.

          Jodùt i vevi Nembròt485, ai piè da la gran tòr,
          na vura spierdùt, che chej’l vuardava
          che rogàns coma luj stàs a èrin a Senror.486

          O Niobe, che’l to sguàrt il sufrì al mostrava,
          com’ch’jodevi ben segnàt’n ta la strada,
          tra sièt e sièt fioj, ch’ognùn ghi mancjava.487

          O Saul, coma che’n ta la to stesa spada488
          muàrt i ti parèvis chì a Gelboè,
          che dopo no veva sintùt pì ploja nè rušada!

          O mata d’Aragna, cussì jò’i jodevi tè
          zà mieša ragna, dulìnt ’n ta li pesòtis
          dal lavoru che tant puc zovàt ti veva e ti’è.489
          O Roboàm490, ca no par ch’i ti minàcis
          chì’l to dišèn, ma cun to grant spavìnt,
          un cjàr lu parta’n alt, e nisùn lu seguìs.

          Al parava via a mostrà il dur pavimìnt
          com’ch’Almeòn a so mari ghi veva fàt tant
          cjàr pajà’l maldestinàt adornamìnt.491

          Al mostrava com’che’i fìs si èrin fàs avànt
          e butàs su Senacherib dentri’l templi,
          e com’che muàrt lu vèvin lasàt lì, da chel istànt.492

          Al mostrava’l cadàvar e’l macèl, lì,
          fàt da Tamiri, cuant ch’a Cir ghi veva dìt:
          “Sanc ti bramàvis, cussì bèif chel sanc chì.”493

          Al mostrava com’cal scjampava, stupidìt,
          ogn’Asiriàn, dopo la muàrt di Olofèrnis,
          encja’l cuàrp, smembràt, lì cal era stàt culpìt.494

          Troja al feva jodi'n sinìša e cavèrnis:
          O Iliòn, cuant ca ti mostràvin bas’ e vil
          sot daj nustri piè chist’ imàginis!

          Cuj di pinèl al eše stàt mestri o di stil
          da podej piturà st’ òmbris e lìnis
          ch’amirà a farèsin un inzèn sutìl?

          Muàrs i muàrs e vifs a parèvin i vifs, i vi dìs:
          miej di me nol jodeva chèl che’l ver al veva jodùt,
          fin ch’i tegnevi in bas il cjàf e spàlis.495

          Insupiarbìvi pur, vuàltris dapardùt,
          fioj di Eva, e no stèit zì a cjàf bas,
          sinò i zèis a jodi’l vustri cjamìn brut!496

          Atòr dal mont i si èrin zà inoltràs
          e’l soreli al era zà tant pì’n alt zùt,
          che’l me pensej soracàric no lu stimàs.

          Chèl cal veva'l sguàrt sempri ’ndavànt tindùt
          al veva cussì tacàt: “Il cjàf tèn alsàt;
          no ti’as pì timp di zì cussì spierdùt.

          Jòt chel ànzul là cal è dut preparàt
          par vignì vièrs di nu; jòt là ca torna
          la tersa zòvina497 dopo vej il dì judàt.

          Di riverènsa dut il so fà ’l adorna
          ca par che dilèt ’l vedi d’inviàni sù;
          pensa che chistu dì maj pì a nol torna!”

          Ben ušàt i’eri al so mòut di dìšmi sù
          di no zì a pièrdi timp, cussì che di chèl
          pì n’ocoreva ch’i lu vuardàs dal bas’n sù.498

          Vièrs di nu al vegneva chel ànzul bièl,
          dut di blanc vistìt, e’n muša ti gh'jodèvis
          com’che a prin dì a trema la steluta dal cjèl.

          I bras al veva prin vierzùt, e dopo li àlis:
          e dìt al veva: “Vegnèit: i scjalìns a sòn visìn:
          a è fàsil ormaj zì sù par chisti scjàlis.

          A stu invìt amondi pus a vègnin:
          O umana zent, par zì’n sù nasuda,
          parsè còlitu jù cul prin vintulìn?

          Menàt ni veva 'ndà che la rocja a era tajada:
          chì mi veva batùt li àlis’n ta la front,
          prometìnt ch’i varès vùt buna strada.

          Com’ ch’a man destra, par zì sù’n ta chel mont
          indulà ca è la glišia ca dòmina
          la ben guidada ’nsima dal Robacònt,499

          a vèn rota un puc la granda rivona
          par via da scjalìns fàs’n taj timps pasàs
          cuant che a fà’i cons la zent ’era pì buna;500

          Il grant rivòn’l vèn cussì mancu dret che a bas
          ’ndà che rìpid al cola dal altri ziròn;
          chì e lì si vegneva lo stes dal alt mur rusàs.501

          Voltàs ch’i’èrin par zì’n sù, chista cansòn,
          ‘Beati pauperes spiritu!’ i vèvin sintùt
          cun vòus che dòlsis a cjantàvin e benòn.

          Ahi cuant diferèns ca èrin scju sbocs in dut
          di chej da l’infièr! Uchì bieli cansòns
          ni compagnàvin, e là a si lagnàvin di dut.

          Ormaj i montàvin sù paj scjalìns sans,
          e tant pì lišej d’èsi mi pareva
          sinò’n taj plans che zà a parèvin lontàns.

          Alòr jò: “Mestri, dìs, chel pèis ch’intòr mi steva
          si’aja gjavàt da me, che cuaši no sìnt
          pì la fadìa che prin stracà mi feva?”

          E luj: “Cuant che’i P ch’encjamò ti stàs sintìnt
          in ta la to front, encja se debulùs,
          a no ti saràn pì par nuja prešìnt,

          a ti saràn i piè dal bon volej tant vinsùs,
          che no dom’no fadìa no sintaràn,
          ma plašej a varàn d’èsi’n motu tegnùs.”

          Alora i vevi fàt jò coma chej ca vàn
          cun alc’n tal cjàf sensa savej ca lu’an
          fin che sèns d’àltris sospetà a ju fàn;

          cussì che par èsi sigùrs si jùdin cu la man,
          ca sercja e cjàta, e a fà’l còmpit
          che di sòlit a sòn i vuj ca lu fàn.

          E ušànt da la man destra ogni dèit,
          doma sèis da li lèteris i vevi sintùt
          in ta la front che chèl da li clafs’l veva scrìt:

          e chè jodìnt, il me duca ’l veva suridùt.







Cjànt Tredicèšin
          Rivàs i’èrin insima da la scjala,
          ’ndà che pa la seconda volta a si sèa
          il mont che parànt in sù al dismala:502

          ulì streta na curnìs a si lèa
          intòr di stu pajòu, coma la prima;
          doma che’l so arco pì svelt si plèa.503

          Sen ulì a no’n d’è e nencj’ ànima;
          nut e crut chì al era il zì dapardùt,
          cul colòu daj claps ch’i ghi zèvin insima.

          “Se par domandà, stu post i vìn sielzùt,”
          al rašonava’l poeta, “i’ai poura
          ch’a lunc i restarìn chì ch’i si vìn metùt.”

          Fisàt al veva dopo i vuj là che’l soreli al era;
          ušànt la so destra coma il centri,
          al veva ’lòr ziràt la so banda sinistra.

          “O lus buna, cun fede in tè i èntri
          che pal cjamìn just tu i ti ni guìdis,”
          al veva dìt, “secònt il to volej, chì dentri.

          Lus ti ghi dàs al mont, e’i ti lu scjàldis:
          s’a no è nisùn’altra rašòn ca conta,
          che a nu ni sèdin sempri i to ràis guìdis.”504

          Cuant che par di cà un miàr si conta,
          altritànt par di là nu’i’èrin zà zùs,
          svels, parsè che la voja ni’era pronta;

          e ca svualàvin vièrs di nu i'u vèvin sintùs,
          ma no jodùs, chej spirs ca ni zèvin invidànt
          di godi encja nu dal banc dal amòu i frus.

          La prima vòus ca ni ers pasada svualànt,
          ‘vinum non habent,’ asaj fuàrt a veva dìt,
          e’l stes i la vèvin sintuda diši pì’n davànt.

          E prin ca no si sintès pì stu spìrit,
          che via’l zeva, ’n’altri ‘I soj Orestis’
          al era pasàt sigànt, e via cal era partìt.

          “Oh,” i vevi dìt, “pari, se vòus a soni chìstis?”
          E com’ch’jò’i domandavi, èco il ters
          cal diševa: ‘Amàit i vustri versàris.’

          E’l bon mestri: “Chist’è na vìscja che vièrs
          la colpa da l’invidia a sbàt, ma al vèn
          dal’amòu’l coràn che sta scòria’l cujèrs.

          Dal rumòu contrari al vou èsi fren:
          ti lu sintaràs i cròt, par me avìs,
          prin che dal pas dal perdòn t’jòdis il sen.

          Ma tèn il to vuli in ta chist’aria ben fis,
          e da chì ’ndavànt zent sintada t’jodaràs
          che dùcjus a’an vièrs la rocja li schènis.”

          Pì che maj i me vuj si èrin spalancàs;
          e’n davànt jodùt i vevi òmbris cun mantej
          ca èrin coma na piera coloràs.505

          Un puc pì’ndavànt si èrin visinàs a chej,
          che sintùt i vevi sigà: ‘Maria, prèa par nu!’
          e ‘Michel’ e ‘Pieri’ e ‘Ognisànt daj cjej.’

          No cròt ch’encjamò a sedi’n cjera, ca sù,
          omp cussì dur, da no èsi stàt tocjàt
          dal dolòu par chèl ch'i vevi dopo jodùt la jù;

          che apena ch’i eri visìn di lòu rivàt,
          e ogni so sèst ni'era stàt di lòu ben clar,
          làgrimis di dolòu mi vèvin daj vuj colàt.

          Vistìs a parèvin cun stras da pesotàr,
          un tegnìnt 'l altri sù cu li so spàlis,
          cul mur che a dùcjus ghi feva da schena:

          cussì chej svuàrps che di ròbis an d’àn pùcis,
          ai perdòns506 si’u jòt che d’èsi judàs a domàndin
          e l’un cal sbasa’l cjàf su di n’altri t’jòdis,

          chè a la pietàt d’àltris si dispònin
          e no doma pal sun da li peràulis
          ma pur pa la vista che tant a bràmin.

          E com’che’l soreli no ghi zova a zens svuàrbis
          cussì pur cun st’òmbris chì, che di lòu i dìs,
          il cjèl nol vòu che la so lus507 ju tegni benedìs;

          ma’a dùcjus un fil di fièr ghi sbuša li sèis
          e ghi li cùs, com’che a un salvadi
          si fà par cal stèdi calmùt cun l’àlis.

          Zìnt avànt, mi pareva d’ufìndi,
          vuardànt i àltris sens’ èsi jodùt:
          dal me bon consej i vevi alòr volut dipindi.

          Luj a volo capìt al veva il me sguàrt mut;
          a nol veva però spetàt la me domanda,
          ma dìt al veva: “Cjacara pur, ma clàr e curtùt.”
          Virgìlio a mi vegneva da che banda
          da la curnìs ’ndà che colà ti pòdis
          pars’che ’ncoronada no era la sponda;

          a man sanca i jodevi che ànimis
          devòtis che pa’ l’orìbil cušidura
          làgrimis ghi colàvin ta li mosèlis.

          Voltàt mi eri a lòu e “O zent sigura,”
          i vevi scuminsiàt, “di jodi chel alt lumìn,508
          che, besòu, il vustri dešideri’l cura,

          cussì che li pècis par gràsia si nètin
          da la vustra cosiènsa, cussì che clar
          il flus da la vustra mins par ic i jòdìn,

          dišèimi, che stu plašej a mi’è cjàr,
          se chì cun vu a è ànima latina;509
          che forsi ghi zarà ben se jodi si fà’n clar.”510

          “O fradi, ogn’una’ a è sitadina
          di na sitàt vera, ma tu t’intìns
          s’a vivès in ta l' Italia pelegrina.”511

          Chistu, a mi par, vegnùt  mi veva a mins
          zìnt pì dongja d’indà che la vòus a vegneva,
          ’ndà che miej  a sintèvin i me muvimìns.512

          Jodùt chì i vevi pur un’ombra ca spetava,
          dal aspièt; e se un’l volès diši ‘Coma?’,
          la barba com’un svuàrp in sù a levava.

          “Spirt,” i vevi dìt, “che par zì’n sù i ti sàs domà,
          se tu’i ti sòs chèl ca mi’a rispundùt,
          dišmi dal post o di coma ch'i ti ti fàs nomà.”

          “Jò’i eridi Siena,” e com’ch’i ti’as jodùt
          cun st’àltris i neti chì la me mal vita,
          preànt cun làgrimis chèl che fà al pòl dut.

          Sàvia i no eri, encja se Sapia’n vita
          mi clamàvin; i’eri daj dans daj àltris,
          pì che da la me furtuna, contenta.

          E par ch’jò bušiara i sedi no ti cròdis,
          scolta si’eri mata coma ch’i ti dìs,
          belzà cuant ch’in jù al zeva ’l arc daj me àis.

          Zùs a èrin i me sitadìns vièrs Còlis513
          e lì visìn rivàs a èrin cuj so nemìs,
          e pal volej di Diu’i diševi prejèris.514

          In rota li me zens zùdis a èrin, amàris
          in tal so scjampà; e jò jodìnt la cjasa,
          un gust tant grant i vevi a jòdilis,

          che alsàt i vevi cun tant  disprès la me muša
          sigànt a Diu, ‘Di te no’ai poura!’,
          com’il pùor mierli ch’in plen unvièr vignì fòu al àusa.515

          Pas i vevi volùt fà cun Diu na vura
          visìn da la fin; ma ’ncjamò a sarès
          la me penitensa amondi dura

          s’a no fòs che a preà par me si vès
          Pier Petinàr ta li so santi orasiòns,
          che gran caritàt vùt a vèvin paj pecjàs mès.

          Ma cuj sotu che da li nustri condisiòns
          ti vàs domandànt e ch’i ti’as i vuj vièrs,
          com ch’i cròt, e rispirànt ti das rašòns?”516

          “I vuj,” i vevi dìt, “mi vegnaràn encja a mi cjòls,
          ma par puc timp, chè ninìna a è l’ofeša
          ca’an fàt par èsisi cun invidia rivòls.

          Tant pì granda a è la poura ca’a belzà
          l’ànima me dal turmìnt cal è la sot,517
          che zà’l cargu di la jù a mi peša.”

          E ic: “Cuj duncja ti àja partàt da sot
          ca sù da nu se di tornà ti pènsis?”
          e jò: “Chist cal è cun me e nol fà mot.

          Vif i soj; e domàndis ti pòl fàmilis,
          spìrit elèt, se tu ti vòus ch’i fedi
          alc par te’n ta li mortàl contràdis.”

          “Oh, chist’è pì nova che maj sintùt i vedi,”
          a veva dìt; “gran sèn a’è che Diu ben ti vòu;
          dal to preà’i zarài alòr a godi.

          Jò pur ti prej, par chèl che pì ti’as in còu,
          che se maj ti mès piè’n ta la Toscana,
          ai mès dìšghi che par me n’òcòr vej dòu.518

          Tu ti’u jodaràs tra che zent vana
          che a Talamòn a spera, e a pièrt
          pì speransa si no di cjatà Diana;519

          ma pì’l pierdarà ogni capitàn espèrt.”520







Cjànt Cuatordicèšin
          “Chistu cuj ’l eše ch’atòr dal nustri mont al zira
          prin che la muàrt di svualà ghi vedi dàt
          e’i vuj al vièrs cuant cal vòu e al siera?”

          “Cuj, i no saj; ma’i saj che besòu nol è rivàt:
          domàndighilu tu che pì ti ghi sòs visìn
          e par cal parli dàighi un bon benrivàt.”

          E doj spirs, il prin al altri fašìnt un  inchìn,
          di me a parlàvin lì a man dreta;
          cul mušu alsàt, par dìšmi, dal bas ca èrin,

          e un dìt al veva: “O ànima che duta
          ’nsièmit cul to cuàrp pur vièrs il cjèl ti vàs,
          consòlini, dìšni, che tant n’impuarta:

          da’ndà i ventu e cuj sotu, ch’i ti ni fàs
          cussì tant maraveà da la to gràsia,
          coma chèl che maj si pensarès cal capitàs?”

          E jò: “Par mieša Toscana’l scòr via
          un flun picinìn521 cal nàs a Falterona,
          e sent mìis di percòrs a no lu sàsia.

          Da che bàndis là i meni sta persona:
          dìšvi cuj ch’i soj a sarès cjacarà ’nvàn
          che’l me nòn encjamò tant nol suna.”

          “Se’n tal to’ntindimìnt i me pensèis a vàn,
          com’ca varèsin,” al vev' alòr minsonàt
          chèl di prin, “in tal Arno i to pensèis a stàn.”

          Chel altri dìt ghi veva: “Parsè al àja platàt
          stu chì il nòn dal flun che par là al scòr,
          com’che ’l omp al fà cun chèl ca lu tèn disgustàt?”

          E’l spirt che da rispundi’l veva, alòr
          cussì si veva sdebitàt: “No saj, ma ben dègn
          da murì al è’l nòn da la val minsonàt dal siòr;

          chè che di là a tàca, ’ndà cal è dut plen
          chel mont alpìn522 che troncàt al è da Pelòu
          che’n ta pus poscj’ al pasa pì’n là dal sen,

          fin’ndà che par ristoru si dà’n davòu
          dut chèl che ’l alt cjèl dal mar al supa sù
          par dàighi ai fluns chèl523 che dopo al và cun lòu.

          La virtùt a vèn com’na sìngara bandonada sù
          da dùcjus, coma madràs, o par malora
          dal post, o pal vìsi che lì al sgarfa sù:

          cussi a è che cambiàt a àn la so natura
          chej ca vìvin chì’n ta sti puor valàdis
          ch’ognùn, streàt, al par cambiàt in piòra.524

          Tra pursitàs, ca mèritin pì glàndulis
          che altri da mangjà, pa la zent pì adàt,
          par prin tal so puòr fosàl al scaturìs.

          Vegnìnt jù, i botulùs525 al tèn insuriàt,
          ca cainèjn pì che dal so stamp si dišarès,
          e da lòu cun disprès il cjàf ’l tèn voltàt.

          E jù cal vèn; e pì sglonf ca si fà luj stes,
          tant pì’l cjata che’i cjàns si fàn lùpos
          stu puòr flun cal pasa par scju poscj’ maladès.

          E zìnt jù’n ta gòlis scùris dopo ti lu jòs
          ’ndà cal scuntra vòlpis cussì ’mbrojònis526
          che timòu no’an che n’altri ’nganàlis al pòs.

          No’mpuarta se n’altri al sìnt527, ch’jò lo stes i dìs,
          e’a chistu528 ben ghi zarà, se’n mins al tèn
          sè cal disgropa’l spirt di ròbis vèris.

          Jo’i jòt to nevòut che pì avànt ben al vèn,
          cjasadòu di chej lùpos529 ta la riva
          dal nòbil flun, ch’a ju’mpaurìs a plen.

          Al vènt la so cjàr cuant ca è ’ncjamò viva;
          e da bèstia salvàdia fòu I’u neta:
          tàncjus di vita e me d’onòu al priva.

          Sanganàt’l vèn fòu da sta puora foresta;530
          e tal la lasa che nencja fra mil àis
          com’ ca era prin di nòuf a doventa.”

          Com’ch’al sinti contà di penòus detàis
          al tèn platàt la muša chèl cal scolta,
          da’ndà che vignì a pòsin dal mal i scàis,

          cussì jodùt i vevi l’altr’ànima, ch’atenta
          a scoltava, malincunìnsi duta
          pensànt a chèl che ’l altri’l veva dita.

          Dal un il diši e dal altri la vista
          di savej i so nòns a mi vèvin fàt curiòus,
          e domanda ghi vevi fàt cun prejèris mista;

          par chèl il spirt che prin mi veva dàt vòus
          di nòuf tacàt al veva: “Ti vòus ch’i mi meti
          a fati sè che tu a fami no ti vòus.

          Ma da che Diu’l vòu che’n tè si riflèti
          tant la so gràsia, i no vuej èsi pignòu;
          ch’i soj Guido dal Duce i pòl ben dìšti.

          D’invidia’l veva’l me sanc cussì tant brušòu,
          che se jodùt i vès omp fasi contènt,
          lìvit i sarès doventàt di colòu.

          Di me siminsa sta pàja’i cjoj, a stent:531
          o puòrs umàns, parsè’i metèišu’l còu
          ta chèl che spartì no si pòl cun altra zent?

          Chistu al è Rinièr, chistu al è stima e onòu
          di chej siòrs di Calboli, nisùn daj cuaj
          si’è fàt dopo erèit dal so valòu.

          E no doma’l sanc si’è dut svueitàt ormaj
          tra’l Po e il mont e il mar e il Ren
          dal ben dal ver e dal vivi’l viavaj;532

          pars’chè dentri di scju cunfìns a’è dut plen
          di zentàja trista, cussì che masa tars
          a’è par dàighi na svolta vièrs il ben.

          ’Ndà al ese’l bon Lisio e Rigo Manars?
          Pier Traversar e Guido di Carpigna?
          O Romagnoj colàs di nòuf fra’i bastàrs!

          Un Fabri cuant’l tornaràja a Bologna?
          cuant a Faensa un Bernardìn di Fosc,
          butulùt cussì gentìl di cjampagna?533

          No maraveàti se jo’i plans, Tosc,
          cuant ca mi vèn in mins Guido dal Prata
          cun chèl d’Às, a nu visìns, coma da l’erba un frosc,534

          Fedric Tignous e compagnìa, duta
          la cjasa Traversara e’i Anastèis
          (da l’una e l’altra la zent a è muarta),

          zòvins e zòvinis, afàns e plašèis
          invojàs dal fà gentìl e dal amòu
          ’ndà che durs a sòn i còus e no pì lišèis.535

          Parsè no scjàmpitu tu, Bretinòu,
          dop’che la to famèa zuda a è via,
          e tant’altra zent, par no pièrdi onòu?

          Ben al fà Bencjavàl che pì nol fìa536;
          e mal’l fà Castrocjàr, e pezu Coni,
          che còns cussì a fià a pàrin via.

          Ben a faràn i Pagàns dop’che’l demòni537
          so al sarà zùt; ma no però che pur
          di lòu luj a nol resti testimoni.

          O tu Ugolìn daj Fantolìns, sigùr
          al è’l to nòn, sicoma che pì no si speta
          che un al posi falu, degenerànt, scùr.538

          Ma làsimi, Tosc; ch’adès a mi dileta
          pì il mètimi a planzi che’l parlà,
          che’l rašonà patì mi fà, e basta.”

          Ben i savèvin che che bunànimis là
          a mi sintèvin zì’ndavànt; ma, tašìnt,
          capì mi fèvin che jùscj’ i zèvin par là.

          Besoj restàs tal nustri procedimìnt,
          un fòlc cal sclàpa l’aria a  i veva someàt
          na vòus che cuntra nu saetàt a veva, dišìnt:

          “Se cualchidùn mi cjàta i vèn copàt”;539
          e scjampàt al era coma’l tòn cal svanìs,
          ch’atòr di sè a colp al vèn il nul sbregàt.

          La vòus mi vev’apèna lasàt li orèlis
          che n’altra i  vèvin sintùt cun un rumoràt,
          che parùt ni veva di tonà sti peràulis:

          “Aglàuro i soj che clap i’eri doventàt,”
          e alòr, par visinasi al poeta,
          a destra mi eri, e no davànt, spostàt.

          L’aria a era belzà par dut sidinuta;
          e luj mi veva dìt: “Stis chì a sòn li rèdinis
          che ’l omp a varèsin da tegni’n ta strada dreta.

          Ma la lèscja cul amp vuàltris i cjolèis
          cussì che ’l antìc ’versàri a sè vi tira;
          e’l fren puc vi zova, o li clamàdis.

          Il cjèl vi clama e’ntòr vi zira,
          e li so bielèsis vi mostra etèrnis,
          e’l vustri sguàrt vièrs cjera al punta e’l mira;

          par chèl chel che dut al jòt a vi punìs.”







Cjànt Cuindicèšin
          Cuant che al finì da l’ora tersa
          e al tacà dal dì a s’jòt la sfera
          che sempri, com’cal fà un frut, a schersa,540

          altritànt a someàva che vièrs la sera
          in tal so cors al soreli a ghi mancjàs;
          il tramònt là, e chì miešanòt a era.541

          E’i ràis ni ferìvin tal miès dal nàs542
          pars’che par nu si’era cussì ziràt il mont
          che vièrs il tramònt i èrin dres puntàs,

          cuant che na gran’ presiòn culpìt mi veva la front
          cun’un splendòu pì’ntèns di chèl di prima:
          di stùc i eri lì che prin no ghi fevi cont;

          par chèl li me mans alsàt i vevi 'nsima
          da li me sèis, par fami un pu’ di ombrena
          che il lušòu intèns un puc a lima.

          Com’ che da l’aga o dal spièli al torna
          un raj di lus in ta che altra banda
          zìnt in sù coma’n ta n’altalèna

          tant cuant cal era zùt’n jù , e si disbanda
          dal colà di na piera il stes trat,
          com’ch’esperiensa e art jodi a fàn avonda;

          cussì da lus rifletuda, i eri stàt –
          che chì ’ndavànt a era—sùbit culpìt,
          che di svià la me vista a vev’a colp provàt.

          “Dols pari me, sè cal è chel lì,” ghi vevi dìt,
          “che ben parà i vuj no mi lasa
          e par chì a somèa cal vegni spedìt?”

          “Di stu’mbarlumì no stupiditi masa,”
          rispundùt mi veva. “Da la famèa dal cjèl
          a’nvidani a zì’n sù un ànzul si sbasa.

          Puc a mancja che a jodi dut stu bièl
          no pì pèis a ti darà ma tant plašej
          cuant che ben disponùt ti saràs a chèl.”

          Rivàs ch’i’èrin lì dal benedèt mesagej,
          cun biela vòus al veva luj dìt: “Entràit pur;
          in ta sta scjalinada’l zì al è pì lišej.”

          Partìs da lì, cul zì cal era puc dur,
          ‘Beati misericordes!’ i vèvin sintùt
          cjantà davòu e ‘Gòt tu ch’i ti vìns sigùr!’

          Jò e’l me mestri in ta stu post nut543
          sù’i zèvin, e jò i pensavi, zìnt ’ndavànt,
          se’l so diši zovami al varès podùt;

          Cussì voltàt mi eri a luj, domandànt:
          “Se’l volèvia diši’l spirt di Romagna,
          cun chèl ‘no si pòs’ e ‘spartì’ minsonànt?”544

          E luj: “Da la so pì granda magagna
          al cognòs il dan; e n’ocòr stupidisi
          s’àltris al 'vertìs545 par ca sedi mancu lagna.
          Pars’che i vustri dešidèris a puntasi
          a vàn ’ndà che mancu a sòn se àltris ju gòdin,
          l’invidia vi parta un grant afanasi.

          Ma se ’l amòu pal pì alt sìrcul divìn
          al pocàs vièrs ’l alt il dešideri vustri,
          a chel timòu lì ghi metarès fìn;

          chè, par tàncjus che lì a dìšin ‘nustri’,
          encjamò di pì al và a vej ognidùn
          e pì a àrt la caritàt’n ta chel clàustri.”

          “Di èsi contènt i soj pì a dišùn,”
          i vevi dìt, “che se prin i vès dal dut tašùt,
          e di dùbis in daj adès pì di un.

          Com’a pòsia èsi ch’un ben spartìt dal dut
          in pì poseditòus al fedi pì siòrs
          di sè, sinò se da pus’l fòs posedùt?”

          E luj a mi: “Èco che di nòuf ti còrs
          cu la to mins’n ta li ròbis terènis,
          e da la lus vera ti làsis’l percòrs.

          ’L infinìt ben da li sfèris celèstis,
          da là cal è, davòu cussì ghi còr al amòu
          com’che a un cuàrp lustri ghi còlin i ràis.

          Tant a si dà in tal cjatà dal ardòu;
          chè, par tant che caritàt si espandi,
          in ic pì’ncjamò al crès ’l eterno valòu.

          E pì zent che lasù a s’intindi546,
          e pì che di amà si pòl, e pì si àma,
          e coma spièli un al altri’l và’a rindi.

          E se’l me rašònà a no ti disfama,547
          t’jodaràs Beatrìs, e ic par sigùr
          ti cjolarà chist’e ogn’altra brama.

          Ca ti vègnin sùbit sieràdis, prova pur,
          coma li primi dos, li altri sinc plàis,
          ca si sièrin doma cul pentimìnt pur.”548

          Pront i’eri da diši, ‘Tu ti mi sodìsfis!’
          cuant che rivàs i èrin tal’altri ziròn,
          cussì che taši mi vèvin fàt li lus bramòšis.549

          Lì parùt mi veva che'n ta na višion
          estatica a colp i’eri stàt tiràt,
          e ta’un templi zent jodùt i vevi'n ta’un cjantòn;

          e na siora sul entrà a mi veva vuardàt
          e cul fà dols di mari550 dìt mi veva: “Fiòl me,
          parsè i’atu tu cussì vièrs di nu fàt?

          Èco, sufrìnt, jò e to pari pur cun me
          ti zèvin sercjànt.” E com’ca veva tašùt
          a colp sparida a era di davànt di me.

          Di lì a’un puc, un’altra551 i vevi jodùt
          cun l’aga che daj vuj a cola pal lambicà
          cal è al grant disprès par 'n altri dovùt,

          e dìt a veva: “Se di stà sitàt il siòr ti sòs cà,
          che pal so nòn i dèos tant’an barufàt,
          e da’ndà che la siènsa si spant cà e là,

          vendichèiti di chej bras ca’an ausàt
          d’imbrasà nustra fia, o Pišistràt.”
          E’l messèr benèvul e dols si veva mostràt

          tal rispùndighi, cun bièl fà temperàt:
          “Se maj ghi farinu a chèl ca ni odièa
          se chèl che ben ni vòu al vèn da me condanàt?”

          Zent i vevi dopo jodùt (ch’ardeva di rabia)
          cun claps un zovinùt552 copà, sigànt
          fuàrt  chistu a chèl: “Còpa sta canàja!”

          E luj si sbasava, cu la muàrt che tant
          lu gravava, sempri’n jù, vièrs la cjera,
          ma puàrtis dal cjèl al feva daj so vuj, colànt

          e preànt al alt Siòr, in tanta guera,
          cal perdonàs ogni so persecutòu,
          cul dols fà cal liberèa pietàt vera.

          Cuant che la me ànima tornada 'era fòu
          da li ròbis ca sòn fòu di che vèris,
          ricognosùt i vevi ogni me—no fals553—eròu.

          Il me duce, ca mi deva ocjàdis
          Coma chès ca si dàn a’un ca si stà sveànt,
          al veva dìt: “Se àtu che cuaši ti còlis

          e mièša lega o pì ti sòs fàt avànt
          cuj vuj velàs e cu li gjàmbis mòlis
          coma un che’l vin o’l sun al stà pleànt?”

          “O bon pari me, se tu ti mi scòltis
          jò’i ti conti,” ghi vevi  dìt, “sè che jò i’ai jodùt
          cuant che li gjàmbis mi sòn stàdis cjòltis.”

          E luj: “Se sent màscaris ti vès metùt
          in ta la to muša, lo stes no ti platarès
          nisùn daj to pensèis, nencj’ un pisulùt.

          Jodùt sè ch’i ti’as jodùt no ti varàs
          sensa tegni’l còu vièrt a l’àghis da la pas
          che difùšis a vègnin dal Creatòu stes.

          No ti’ai miga domandàt sè ch’i ti às
          coma chèl che doma par di fòu al vuarda
          cuant che’l cuàrp, svanìt, colàt al è a bas;

          ma par pocà’l to piè ti’ai fàt stà domanda:
          cussì si ghi fà a chej che di musetàt a sòn plens
          par ca si rimètin’n ta la so strada.”

          Avànt i zèvin tal colà dal dì, atèns
          d’jodi fin là che’i vuj si slungjàvin
          cuntra’i ràis dal tramònt ca èrin di lus plens.

          E èco che puc a puc un fun i jodèvin
          che vièrs di nu’l vegneva, com’da la nòt ’l scur;
          e da chèl zighi’n banda i no podèvin:

          chistu i vuj ni veva sieràt, e l’aria pur.







Cjànt Sedicèšin
          Un scur d’infièr e na nòt duta privada
          di planès e, sot di un puarèt di cjèl,
          cun nulàtis ca la vèvin incjalinada,

          no ghi vèvin maj fàt a la mušu me  un tal vel
          coma chel fun che chì ni veva cujerzùt,
          nè cussì fuàrt becàt a mi veva vuj e pièl;

          che’l vuli nol era stàt bon di stà vierzùt;
          par chèl la scorta me, buna e fidada,
          la spala mi veva ufrìt par èsimi d’ajùt.

          Cussì, com’ch’un svuàrp al seguìs la so guida
          par no pièrdisi o’ntòr zì a sbati
          di alc ca lu seci o lasi muàrt’n strada,

          tirànt’l flat, i pas’ndavànt i zevi a meti,
          ben scoltànt il me duce cal diševa:
          “Di me stà atènt di no separati.”

          I sintevi vòus, e’a mì mi pareva
          ch’ogniduna a preàs par pàs e pietàt
          ’l Ànzul di Diu che’i pecjàs cjoj’l podeva.

          ‘Agnus Dei’—cussì’l so preà al tacava’n fàt;
          insièmit a cjantàvin e’l stes fà a vèvin:
          spirt di concòrdia a vèvin ben raprešentàt.554

          “A soni spirs, maestri, chej ca cjàntin?”
          ghi vevi dìt. E luj: “Sì, il ver ti capìs,
          e’l grop da la rabia a sòn ca dislèin.”

          “Tu, cuj sotu che’l nustri fun ti sclarìsis
          e di nuàltris ti stàs tu cjacarànt
          e il timp encjamò’n mèis ti divìdis?”

          Cussì una da li vòus si veva fàt ’ndavànt;
          alòr il me mestri al veva dìt: “Rispùnt tu,
          domandànt se par chì si và’n sù e’ndavànt.”

          E jò: “O creatura, che pura lasù
          tornà ti vòus e biela pal to fatòu,
          maravèis i ti conti se cun me’i ti vèns tu.”

          “Fin ca mi’è lècit i ti vèn davòu,”
          al veva dìt, “e se d’jòdisi’l fun no ni lasa,
          lo stes si sintarìn, sensa zighi fòu.”555

          Alora i vevi scuminsiàt: “Cun che fasa
          che disfada a vèn da la muàrt i vaj’n sù,
          e chì i soj vegnùt pa l’infernàl matasa.556

          E se Diu ’n ta la so gràsia mi’a cjòlt sù,
          tant da volej che jò’i jodi’l so palàs,
          roba ch’al dì di vuej fòu a è di ušu,

          prin da murì se èritu là a bàs?557
          Dìšmilu, e se just i staj zìnt dišmi,
          cussì ch’i vegnini dal to parlà guidàs.”

          “Lombàrt i eri, e Marco i mi clami:
          i capìvi’l mont, e a chèl ben ghi volevi,
          che a nisùn pì ghi’mpuarta, mi pàr a mi.558

          Par zì’n sù, zì dret i cròt ca ti zovi.”
          Cussì al veva dìt, e zontàt: “I vuej preàti
          che di preà par me lasù alc a ti movi.”

          E jò a luj: “I pòl ben sigurati
          di fà sè ch’i ti vòus, ma jò’i staj scopiànt
          d’un dùbit dentri ch’in clar i’ai da meti.

          Prin al era pìsul559; adès si stà radoplànt
          cun chèl ch’i ti mi stàs dišìnt, ca mi rìnt cert
          uchì e’n t’altri post ’ndà ch’i lu vaj mišurànt.

          A è vera che’l mont al è dal dut dešèrt
          di ogni virtùt, com’che tu ti còntis,
          e di ogni malìsia plen e cujèrt;

          ma, ti prej, la cauša i vuej ch’i ti mi mòstris,
          ch’jò’i la jodi e che par me àltris pur:
          ca mèt un in tal cjèl, e chì’n jù àltris.”560

          Pal dolòu cal sinteva, un suspìr dur
          al veva prin lasàt fòu; e'l veva dopo dìt: “Fradi,
          svuàrp al è ’l mont e tu pur ti vèns da chel scur.561

          Vuàltris vifs ogni cauša i zèis a jodi
          la sù’n tal cjèl, com’che se pròpit dut
          par necesitàt a vès da susedi.

          Se cussì’l fòs, in vu’l sarès distrùt
          il podej di èsi lìbars, e just nol sarès
          pal ben di godi e pal mal di vej lùt.562

          Il cjèl ghi da inisi ai vustri afiès;
          i no dìs dùcjus, ma encja s'i lu dišès,
          in ben e in mal di na lus i vèis posès

          e di un lìbar volej; che, se encja fàt al vès
          fadìja in ta li primi lòtis cul cjèl,
          adès, se ben si nudrìs, dut al vìns luj stes.563

          A un podej pì grant564 e miej di chèl dal cjèl
          sot lìbars vi metèis, e chèl al crèa
          in vu la mins, ca no è sot l’inflùs dal cjèl.

          Duncja, se’l mont al è coròt, com’ca somèa,
          in vu a è la cauša e’n vu ca si vuàrdi;
          e èco chì com’che chist si displèa.

          A la lasa fòu, luj ca la pòl godi
          prin ca sedi565; com’ca fòs na frututa
          plena di matièris tal so planzi e ridi,

          l’ànima puareta e ’gnorantuta,
          ma che, cun motu dal nustri bon fatòu,
          volentej ’ndavòu a torna, contentuta.

          D’ogni pìsul ben a sìnt prin il savòu;
          uchì a s’ingana, e davòu di luj ghi còr,
          se guida o fren566 no ghi svìa stu amòu.

          Par chèl a tocjava mètighi la lès intòr;
          par chèl a tocjava vej un re cal jodès
          da la sitàt vera567 almancu la tor.

          Li lès a sòn, ma cuj a regulèja chès?
          Nisùn, pars’che’l pastòu cal è là ’ndavànt
          rumià’l pòl, ma forcùt a nol à’l piè adès;568

          par chèl la zent, che la so guida intànt
          a jòt rangjàsi dom’dal ben che ic tant ghi tèn,
          di chèl si pasuda, nuj’altri mangjànt.569

          Ben t’jòs che’l mancjà di un cal guidi ben
          al à caušàt chista corusiòn dal mont;
          e no’l mars vustri naturàl, che di chèl no s’jòt sen.

          A ušava Roma, ch’era mari dal bièl mont,
          doj sorèlis570 vej, che l’un’e l’altra strada
          jodi a fèvin, di Diu e dal mont.

          Un al à chel altri distudàt; e èco la spada
          cul pastoràl571, e metùs un cun ’l altri ’nsièmit
          doma mal a pòl zì, cun st’uniòn fuarsada;

          cussì unìs, un a nol vèn dal altri ’ntimorìt:
          se cròdimi no ti vòus, vuarda la spiga
          ch’ogn’erba a si cognòs dal so profit.572

          Tal stat’ndà ch’Adige e Po fàn riga,573
          a si ušava valòu e bièl fà cjatà:
          prin che’l Federìc rabiòus574 al metès briga!

          Pasànt par lì ognùn sigùr al pòl stà
          che di vergognasi no ghi ocòr adès
          di vej di rašonà cuj bòis o cun lòu restà.575

          Tre vècjus chì a somearèsin lou stes
          di èsi crìtics da la nova etàt, e tart
          a pàr che Diu a miej vita zì a ju fès:

          Corado da Palàs e il bon Gheràrt
          e Guido da Cjascjèl, che miej si clama,
          a la franseša, il bonari Lombart.

          A s’jòt duncja che la glišia di Roma,
          par volej cjoj sù’n sè i doj regimìns,
          jù a cola, ’nfangànt sè e sè ca à’nsima.576

          “O Marc,” i vevi dìt, “ti fàs biej rašonamìns;
          adès jòt pars’che da l’ereditàt
          i fioj di Levi a sòn restàs ešèns.577

          Ma cual Gheràrt al eše chèl cal è restàt—
          sàviu recuàrt—i ti dìs, da la zent ca era,
          coma par cridà che salvàdia di etàt?”

          “O’l to parlà m’ingana o na vura
          a mi tenta,” al veva dìt, “che’l to parlà toscàn
          al dìs che puc ti sàs dal bon Gheràrt, vera?

          Miga’i saj se par altri nòn clamàt lu’an,
          se da Gaja, so fìa, il nòn no cjòlin.
          Zèit cun Diu, che i me piè pì ’ndavànt no vàn.

          Jòitu chej ràis che pal fun a si jòdin
          belzà luminà? A è miej che via i zedi—
          ’l ànzul al è lì—i saj ben cal è visìn.”

          Cussì ’ndavòu al era tornàt, e adìo’l me scuèdi.







Cjànt Dišisietèšin
          Se maj in montagna, letòu, ti’a cujerzùt
          il calìgu, che ’l jòdi tant ti era dur,
          com’che pa la pièl al è pa’un farc in tal bušùt,578

          e notàt ti’as com’che’l vapòu ùmit e scur
          a sclarisi’l scumìnsa, e la sfera
          dal soreli dentri ghi èntra cun raj pur,

          alòr la to imaginasiòn lišera
          benòn a jodarà com’che jò’i vevi notàt
          il soreli che pront par zì jù al era.

          Cussì, unìnt il me al pas tant fidàt
          dal me mestri, fòu i’eri da li nùlis
          in taj ràis zà muàrs tal pì bas dal inclinàt.

          O imaginasiòn ch’i ti ni discjòlis
          cussì tant dal di fòu, che un di nuja si necuàrs
          nencja se intòr a sùnin, po,  mil tròmbis,

          cuj ti mòvia se i sens no ti dàn un sfuàrs?
          A ti mòuf la lus che’n tal cjèl s’infòrma,
          par sè579 o par motìfs ca sòn lasù ben clars.

          Di che tristàta ca’a cambiàt forma
          tal usièl che pì di dut si la gòt580 a cjantà
          jodùt i vevi'n tal me 'mmaginà la forma.

          E chì la me mins tant ristrinzùt si veva
          dentri di sè, da no straviàsi via
          di chèl che, fòu, a zeva spes a capità.

          E èco plovi’n ta l’alta fantašia
          un581 tal'n cròus metùt, rabiòus e trist, fer
          in tal vivi e’n tal murì, e cussì sia.

          Atòr di luj a èrin il grant Assuèr,
          Èster, spoša so, e il just Màrdocot
          che’n tal diši e’l fà al era onèst e ver.

          E sùbit dopo che st’imàgin si veva ròt
          su se stesa, coma na bufuluta
          cuant che da l’aga fòu a vèn dal disòt,

          sù’n mins mi'era vegnuda na fantasuta582
          che, planzìnt fuàrt, a diševa: “O regina,
          àtu par rabia fàt na fin cussì bruta?

          Ti ti’as copàt par no pièrdi Lavina?
          Pierdùt ti mi’as me, ch’adès i soj’n lut
          par te, mari, prin’che par altra ruvìna.”

          Com’cal và a ròmpisi’l sun cuant che dut
          ta’un colp la lus a sbàt’n taj vuj sieràs,
          che, urtàs, si strènzin prin di vièrzisi dal dut,

          cussì’l me imaginà colàt al era a bas
          cuant che’l lušòu mi veva la muša urtàt
          tant pì’ntèns di chèl ch’i sìn abituàs.

          Par jodi ’ndà ch’i eri mi eri alòr ziràt
          cuant che na vòus583 dìt mi veva: “Par chì a si monta,”
          ca mi veva da ogni altri intènt straviàt;

          e che fàt a veva la me voja tant pronta
          di cjatà sùbit fòu chèl cal parlava
          che provàt dut i varès par podèjlu frontà.

          Ma com’ch’al soreli’l nustri jodi jù al và
          e par masa lus jodi a no si fà,
          cussì la me virtùt584 uchì mi mancjava.

          “Stu chì al è’l spirt divìn, che mostrànt ni stà
          la via da cjapà, sensa preàlu,
          e‘n tal so stes lustri platàt al resta.

          A nu cussì’l fà, com'che un al varès di falu;585
          chè chèl che’l bišugnu al jòt e’l preà al speta,
          da trìst il bonfà al và belzà a negalu.

          Adès fìnghi onòu a stu’nvìt; basta sostà;
          provàn a zì’n sù prin ca si scurisi,
          che dopo no si pòl, se’l dì no si volta.”

          Cussì’l me duce; e’n motu a mètisi
          i vèvin tacàt, cjaminànt vièrs na scjala;
          e prin che’l piè tal prin scjalìn’i metesi,

          ’ntòr sintùt i vevi un mòvisi di àla
          cal svintulava dols e’l diševa: “Beàs
          i pacìfics, che ràbia a no’n d’àn malèvula.”

          A si’èrin sù di nu belzà tant alsàs
          i ùltins ràis che da la nòt a sòn seguìs,
          da parej che na stela chì e lì a s’impijàs.

          “Parsè, virtùt me, sòtu ch’i ti sparìs?”
          dentri i mi diševi, ca mi pareva
          cal calava’l podej da li me gjàmbis.

          Rivàs i’èrin ’ndà che pì’n sù no zeva
          la scjala, e lì i èrin restàs fisàs
          coma naf che ta na spiàgja a finiva.

          I vevi jò spetàt un puc, lì ch’i èrin rivàs,
          par sinti se alc a era’n tal nòuf ziròn;
          dopo dìt i vevi, cuj vuj al mestri voltàs:

          “Bon pari me, dìšmi, cual tuàrt o pasiòn
          si pùrghia chì’n tal ziru ’ndulà ch’i sìn?
          I piè a sòn fers, ma dami la to spiegasiòn.”

          E luj a mi: “’L amòu pal ben, i jodarìn,
          che’l cul al tira’n davòu, uchì a si rimèt;
          uchì svels a zaràn chej che plan si movèvin.

          Ma par ch’i ti capìsis pì al complèt,
          scolta ben sè ch’i dìs, ch’i ti restaràs,
          cul frutàn586 ch’i ti daj, tant mancu puarèt.

          “Nè’l creatòu nè maj nisùn daj creàs,”
          al veva tacàt, “fiòl me, al è stàt sensa amòu,
          naturàl o volùt587, e tu ti lu sàs.

          Chel naturàl al è sempri sensa eròu,
          ma chel altri’l pòl sbalià, o par un brut ogèt
          o par vej masa o masa puc vigòu.

          Mentri che chèl al è al prin ben588 dirèt,
          e in taj secòns589 sè stes al mišura,
          a nol pòl luj tal mal cjatàighi dilèt;

          ma cuant che al mal a si zira, o cun pì cura,
          e mancu dal dovùt al còr vièrs il ben,
          alòr cuntr’il creatòu al và na vura.

          Ti capiràs da chist che ’l amòu al vèn
          a èsi’n vu siminsa d’ogni virtùt
          e d’ogni asiòn che pena a merita’n plen.

          Adès, parsè che l’amòu da la salùt
          dal so sogèt590 a nol pòl separasi,
          dal’òdiu vièrs se stes al è ognùn protešùt;

          e parsè ca no podarà maj dasi
          ch’un in se’l sedi, dal prin591 separàt,
          che chèl al odièj a nol vegnarà  maj a èsi.

          A resta che, se chistu i’ai ben stimàt,
          il mal ca si àma al è dal pròsin, e stu
          amòu, in tre592, tal vustri fangu al è formàt.

          Al è chèl cal spera d’jodi’l so visìn zì jù
          par podej zì’n sù, e par chistu’l brama
          che chèl al vegni dal so alt butàt jù:593

          e chèl che onòu, gràsia, podej e fama
          di pièrdi al tèm e d’jodi n’altri zì’n sù,
          e mal si sìnt e’l contrari al àma;594

          e chèl al è, ch’ufindùt, si la cjapa sù
          da doventà di vendeta tant golòus
          che cul volèighi mal ai àltris si tèn sustàt sù.

          Chì sot cussì chiscju tre divièrs amòus
          i planzìn: m’adès pur dal altri i intìnt
          che vièrs il ben al còr, ma amondi estròus.

          Ognùn, magàri cunfùs, un ben al sìnt
          ca ghi cujeta’l spirt e che atiràt lu tèn;
          e ognidùn par rivàighi visìn al cuntìnt.

          E se tiràs da stu amòu i sintèis un sen,
          e se otègnilu i volèis, alòr sta curnìs,
          dop’che ben pentìs i sèis, a vi farà dal ben.

          An d’è n’altri ben595, che di contentesa nol implenìs:
          a nol parta a la contentesa, nè a la buna
          esensa, di ogni bon frut e radìs.

          Stu amòu ch’a chistu un masa a si bandòna,
          insìma di nu’n ta tre sìrcui’l vèn planzùt;
          ma coma che'n tre pars a si rašona

          i tàs, che’l to pensej stes al zedi lì, dut.”







Cjànt Dicjotèšin
          Uchì’l so rašonà’l veva terminàt
          il me grant mestri, e atènt al vuardava
          se jò’n muša i parevi sodisfàt;

          e jò, che sèit encjamò mi spunzeva,
          sidìn di fòu, dentri i diševi: “Forsi
          il masa domandàighi no mi zova.”

          Ma’l bon pari al era zùt a necuàrzisi
          dal tìmit volej, ca no si vierzeva,
          e cjacarànt, coràgju mi veva dàt ch’i parlasi.

          Alòr jò: “Mestri, tant pì vif’l me jodi’l và
          cu la to lus, che jò’i jòt amondi ben
          sè che la to rašòn a mostrami a và.

          Però, dols pari me, di preàti i tèn
          di mostrami chel amòu ch’i ti ghi’mpartìs
          al bon operà e chèl ca nol và ben.”

          “Impìa pur,” al veva dìt, “li lùcis fuàrtis
          dal intelèt, e ca ti sedi manifèst
          il sbàliu daj svuàrps ca si fàn mèstris.596

          Il spirt, che fàt al è stàt par amà imprèst,597
          al è in motu vièrs dut chèl ca ghi plàs,
          e’l plašej dal podej al àt zì lu fà prest.

          A la vustra comprensiòn daj bens creàs
          a ghi vèn l’idea, che dentri a vi displèa,
          cussì che’l spìrit vustri’l vèn cjapàt’n ta’un làs;598

          e se’ntrapulàt vièrs di ic si plèa,
          chel pleàsi al è amòu, e naturàl,
          che pal plašej dal nòuf in vu si lèa.

          E com’che’l fòuc che’n alt si mòuf’n ta la val,
          e par natura so sempri pì’n alt al và
          vièrs il post ’ndà che pì al dura, sensa fal,599

          cussì’l spirt vièrs’l dešideri al và,
          e coma spirt si mòuf, e maj si ferma
          fin che ’l ogèt amàt contènt lu fà.

          Adès ti pòs ben jodi la malaforma
          che la veretàt a à pa la zent ca intìnt
          che lodèvul al è dut sè che un al àma,

          sicom’che chèl di amà al è un sintimìnt
          cal par sempri bon; ma na buna sera
          sempri ben no sigilèa, nencja, po, volìnt.

          “Il me ’nzèn e li to peràulis, ogniduna,”
          rispundùt ghi vevi, “’l amòu mi’an rivelàt,
          ma’l me dùbit pur pì fuàrt che maj al suna;

          chè se ’l amòu dal di fòu a mi vèn dàt,
          e al spìrit a ghi và sùbit cuntra,
          o dret o stuàrt, nol pòl èsi laudàt.”

          E luj a mi: “Sè che rašòn a mostra
          diši i ti lu pòs; da lì’n là ti speta
          Beatrìs, che di fede a è op’ra.

          Ogni forma sostansiàl, ca è distìnta
          da la matèria e cun ic a è unida,
          dentri a à na virtùt che so a’è duta,

          che sensa operà no vèn sintuda,
          e maj si la jòt al di fòu dal so efièt,
          com’ch’un àrbul s’jòt cal vif da la fueàda.600

          Però da indulà cal vèn il concèt
          da li primi nòvis, no savìnt, lu tàs,
          coma pur da li prim’inclinasiòns ’l afièt601

          che vuàltris i vèis, com’che naturàl pa li às
          ghi’è di fà’l mièl; e di sta prima volontàt
          diši no si pòs che ben o mal a meretàs.602

          Adès, par tegni ogn’altr’impùls a chistu pojàt,603
          pur naturàl al è’l motu da la virtùt
          ca si òpera par tegni dut sestàt.604

          Chistu al è’l prinsìpit da’ndà ca si cjoj dut’
          la rašòn di sè chi meretàis, secònt
          ’l amòu ca risèif, cal sedi bon o brut.

          Chej che rašonànt a sòn zùs fin in font,
          ben savùt a àn di sta naturàl libertàt;
          ma moralitàt a ghi’an lasàt al mont.

          Suponìn, duncja, che par necesitàt
          al nasi ogni amòu che dentri vi s’impìa,
          di dàighi fren o no il podej vi’è dàt.

          Beatrìs sta nòbil virtùt a’ntìnt voja
          libera605 di èsi, ma però vuarda
          di vèila’n mins s’a parlati si mèt via.”

          La luna, cussì a mièšanòt tarda,
          parej ni feva li stèlis pì ràris,
          fata com’na mascjèla ben lustrada;

          a coreva cuntra’l cjèl par che stràdis
          dal soreli ’nflamàdis cuant che chèl da Roma
          tra Sars e Cors zì jù lu jodevi coma ducju i dìs.606

          E chel spirt gentìl par cuj a à pì fama
          Pietola che la sitàt mantovana
          tant dal me pèis cjòlt mi veva d’insima;

          ch’jò che la rašòn i’vevi a la buna
          ’nsima da li me domàndis pojada,
          i’eri lì insiminìt, coma un mona.

          Ma sta gran sumièra i la vevi a colp pierduda
          apen’ che serta zent jodùt i vevi dopo,
          davòu da li nustri spàlis zà voltada.

          E com’ Ismèn ch’jodùt al veva, e Asopo,
          visìn di luj, di nòt che furia e cašìn,
          che’i Tebàns a fèvin par invocà Baco,

          cussì par chel ziròn i so pas a slungjàvin,
          chej che ch’jodùt i vevi che, vegnìnt
          pocàs dal bon volej e just amòu, a stèvin.

          Ta’un lamp uchì a èrin, pars’chè curìnt
          dut’si moveva che marmàja magna
          e doj di lòu sigànt a vegnèvin, planzìnt:

          “Maria svelta a è zuda’n ta la montagna;
          e Sešar, par sotometi Ilerdi,607
          un sburt dàt ghi veva a Marsilia, zìnt in Spagna.”608

          “Svels, svels, che’l timp a no bišugna pièrdi
          par puc amòu,” a sigàvin i’àltris davòu,
          “che par fà dal ben la gràsia a rinverdini a zedi.”

          “O zent, ch’adès il vustri tant grant calòu
          vi darà compèns, forsi, par vej spetàt
          cussì a lunc che ben al fès il vustri còu,

          stu chì cal vìf, ca è pura veretàt,
          sù’l vòu zì, se’l soreli lus ghi ridà;
          ma dišèini ’ndà che’l pas al è situàt.”

          Chistu a	 veva dita la me guida,
          e un di chej spirs al veva rispundùt: “Vèn
          davòu di me e t’jodaràs la strada.

          Voja di mòvisi nu’n d’avìn a plen,
          che sostà i no podìn; ma’a nu perdona
          s’a ti pàr ch’i corini via par disdèn.609

          Abàt i’eri di San Zen a Verona
          sot l’impero di chel bon Barbarosa
          che Milan cun dolòu ’ncjamò’l minsòna.

          E un tal610  al à zà’l piè in ta la fosa
          che fra puc al planzarà chel monastej
          e mal si sintarà di vej vùt potensa;

          pars’che so fì, cul cuarp malàt par intej,
          e mins pešu ’ncjamò, e tant mal nasùt,
          pastòu lu’a fàt d’un post cal mèreta miej.”

          No saj se pì al veva dìt o s’al veva tašùt
          pars’che zà’un bièl puc ni veva sorpasàt;
          ma chist i vevi capìt, che di tegni mi veva plašùt.

          E chèl ch’in dut e par dut mi veva judàt
          al veva dìt: “Vòltiti: chej doj là vuarda ben
          com’ ca stàn rošeànt la musetàt.611

          “Prin,” di scoltà ghi fèvin a dùcjus sen,
          “muars a sòn chej paj cuaj il mar si’a vierzùt,612
          che’l Gjordàn i so erès al jodès ben;

          e chej che par fadìja no’an volùt
          cun chèl che di Anchìs frùt al era stàt,
          di na vita sensa Gloria a’an godùt.”613

          Dop’che da nu si vèvin tant distacàt
          che òmbris, da no podej pì jòdilis,
          dentri a mi era un nòuf pensej penetràt.

          E nasi èco altri idèis divièrsis;
          da un’a l’altra cussì stupidìt i zevi
          che i vuj plan plan mi colàvin, imbacuchìs,

          e’i pensèis’n sun tramutànt i stevi.







Cjànt Dicjanovèšin
          In ta l’ora ca nol pòl il calòu dal dì
          intiepidì di pì il frèit da la luna,
          dal Satùrn vinsùt e dal terèn encjamò di pì;

          cuant ch’i Geomàns614 la so Gran Furtuna
          in tal orient a jòdin amondi bunoruta,
          alsasi’n sù’n ta l’aria ’ncjamò bruna;

          tal sun jodùt i vevi na fèmina barbota,
          stralocjada di vuli e sturpiada,
          cun sgrìnfis par mans e di siera bruta.

          I la vuardavi, e com che’l soreli al scjàlda
          li pars dal cuarp  che la nòt a’ntirišìva,
          cussì dal me sguàrt ghi vegneva molada

          la lenga, e dopo dut s’indresava
          in ta puc timp, e la muša tant pàlida,
          com’che’l volej’l vòu, ghi la colorava.

          Dopo ch’a ben parlà si’era rimetuda,
          a cjantà tacàt a veva, che cun pena
          si sarès la me atensiòn da ic movuda.615

          “Jò’i soj,” a cjantava, “na dolsa sirena
          che i marinàrs là’n tal mar i discjoj;
          che tant di dà plašej i soj plena!

          Dal so cjamìn Ulìs straviàt i’ai
          al me cjànt; e chèl che a me al vèn
          a è rar cal zedi, cussì tant plašej ch’i ghi daj.”

          Il so bièl cjànt si sinteva ’ncjamò ben
          cuant che jodùt i vevi na fèmina santa616
          visìn di me che l’àltra a cunfundeva  a plen.

          “O Virgìlio, Virgìlio, cuj ca è chista?”
          dìt i vevi cridànt, e luj’l vegneva
          tegnìnt i vuj puntàs su che onesta.

          Cjapànt l’altra, davànt a la vierzeva,
          la pansa mostrànt dentri li còtulis sbregàdis,
          fòu lasànt un tànf ch’a colp mi sveàva.

          Movùt i vevi i vuj, e’l bon mestri, “Tre vòltis
          zà ti’ai clamàt,” al veva dìt. “Leva sù e vèn:
          cjatanghi’l bus pa’ndà ch’entrà ti pòdis.”

          Levàt sù’i eri, e'n tal alt dì belzà al era plen
          ognùn daj ziròns di chistu sant mont;
          e via ’ndavànt, che’i ràis davòu i sintèvin ben.

          Ghi zevi davòu, e’i partavi la me front
          coma chèl che di pensej al à tant colma
          che jodi a lu fà com’un miès arc di punt617;

          cuant che “Vegnèit, par chì si và insima”
          i vevi sintùt diši, cun bon fà e dolsùt
          che chì di nu618 maj si sìnt na tal calma.

          Coma chès d’un cignu’l veva li àlis vierzùt;
          cun chès zì’n sù ni feva chèl dal parlà
          dols ch’entri scju muròns  i vèvin sintùt.

          Li plùmis si veva metùt a movi e svintulà,
          ‘Qui lugent’ afermànt di èsi beàs,
          ca varàn l’ànimis siòris da consolà.

          “Se àtu che vièrs il bas vuardànt  ti stàs?”
          la me guida a dìšmi a veva tacàt,
          dop’ch’i si èrin dal ànzul alc distacàs.

          E jò: “Cun tant dùbit i mi sìnt atiràt
          da na nova visiòn: a ic a mi plèa,
          e’l me pensej nol vòu stàighi separàt.”

          “Àtu jodùt,” al veva dìt, “che vecja strèa619
          che par chè ’nsìma di nu si si lamenta;
          jodùt ti’as pur com’che ’l omp da ic si slèa.

          Ma basta; e adès sù a la svelta:
          punta i to vuj’n ta dut chel splendòu che zirànt
          cu li grandi ròdis ’l eterno re al stà.”

          Coma che'l falcòn, i so piè par prin mirànt,
          a si volta vièrs’l clamà e a si slungja
          par voja dal past che ulà lu stà tirànt;

          cussì jò; e cussì dongja di che rocja
          rota par fàighi strada a chèl cal và’n sù
          i eri zùt fin che a zì atòr un si rangja.620

          Cuant che’n tal cuint ziròn mi eri cjatàt sù,
          zent i vevi jodùt che’n ta chèl a planzè’a
          pojada in cjera e voltada’n jù.

          ‘Adhesit pavimento anima mea’
          i'u sintevi diši cun suspìrs cussì als
          che la peràula apena s’intendè’a.

          O elès di Diu, ch’i sufrìs chej scals
          che gjustìsia e speransa vi rìnt mancu durs,
          metèini’n ta la strada dal altri sbals.”621

          “Se vuàltris i sèis dal stà pojàs lìbars,622
          e’i volèis al pì prest cjatà la strada,
          tegnèivi sempri a la destra daj murs.”623

          La prejera dal poeta a era cussì stada
          rispunduda puc pì’ndavànt di nu, ch’alòr
          jodùt i vevi jò chèl di chista parlada;

          e’i vuj mès voltàt i vevi ai vuj dal me siòr:
          e alòr luj consentìt al veva cun bon sen
          al volej che daj me vuj ghi era zùt intòr.

          Podìnt duncja fà ušu dal me inzèn,
          mi eri visinàt a che creatùra
          che puc prin i vevi sintùt cussì ben,

          dišìnt: “Spirt che’n tal to planzi’l madura
          chèl che sensa di chèl a Diu no si torna624,
          smèt un puc par me la to gran cura.625

          Cuj èritu e parsè ch’i vèis la schena
          voltada’n sù, dìšmi, e se alc ti vòlis
          di là di’ndà che’l zì vivìnt mi mena.”

          E luj a mi: “Pars’che li nustri schènis
          al volti a sè’l cjèl, ti lu savaràs, ma prin
          Scias quod ego i eri un daj Pièris.626

          Tra Siestri e Chiaveri scori si sìntin
          li àghis di’un bièl flun, e dal so nòn
          il nòn dal me sanc al à’l pì alt scjalìn.627

          Par un mèis e puc pì i’ai capìt benòn
          il pèis dal gran mant se chèl un dal fangu tègnilu’l vòu,
          ch’ogn’altri carc na pluma’l somèa’n paragòn.

          La me conversiòn, na volta fàt pastòu
          di Roma, a è vegnuda ma’mondi tars;
          cussì, pars’che lì no si cujetava’l còu,

          sùbit scuvrìt i vevi la vita daj bušiàrs:
          pì’n sù che vita lì a no partava;
          par chistu alòr si’a’mpiàt ’l amòu, se pur tars.

          Fin lì, puora e lontana a steva
          da Diu l’ànima me, dut’tirada:
          adès, coma ch’i t’jòs, uchì punida a và.

          Oh avarìsia, uchì i ti vèns mostrada:
          tal purgasi da l’ànimis pentìdis;
          e na pì amàr pena uchì no’è maj stada.

          E com’che’n alt no zèvin i vuj nùstris
          maj, fìs com’ca èrin doma’n taj bens terèns,
          a vuardà ’n cjera a sòn cussì dal just punìs.

          ’L èsi avàrs tant tegnùt ni’a i juscj’ bens
          di amà, che’l fà nustri nol zovava,
          e par chèl gjustìsia chì fers ni tèn e strens;

          cun mans e piè leàs di chì no si và,
          e chì, fin che al just siòr ben ghi zarà,
          a pansa in jù i restàn, fin ca ghi và.”

          ’Nzenoglàt mi’eri e’i volevi parlà;
          ma apena tacàt, luj si veva necuàrt,
          scoltànt, dal riverì ch’i stevi par fà.

          “Parsè,” al veva dìt, “ti tentu cussì bas e stuàrt?”
          E jò a luj: “Pa la vustra dignitàt
          in cosiènsa mi soj ’nclinàt, svelt e fuàrt.”

          “’Ndrèsa li gjàmbis, frari, tenti alsàt!”
          a veva rispundùt. “No sbalià: serf i soj un
          coma te e i àltris d’un’unica potestàt.

          Se maj i ti’as chel sant evangelic sun
          cal à dita ‘Neque nubent,’ intindùt,
          t’jòs che’l me rašonà cun chèl al è dut un.628

          Ma para via: no stà pì chì dal dut,
          chè’l to stà puc còmut ghi fà al me planzi,
          cal madura chèl ch’i ti vèvis zà jodùt.629

          Na gnèsa i’ai di là, Alagia, che cussì
          buna a è, ma ca pòl vignì vuastada
          daj nùstris, e’n trista a zèdi a cambiàsi;

          e ic a è l’unica ca mi’è restada.”







Cjànt Vincjèšin
          Cuntr’un miej volej630, il volej mal al pugna;
          chè, cuntra’l me volej, par fàighi plašej,
          trat fòu da l’aga i vevi puc sglonfa la spugna.

          Mi eri movùt, e’l me duce pur par chej
          poscj’ che visinùs a èrin da la rocja,
          com’che plan si và’n taj merlès, poscj’ d' usiej;

          chè la zent che gota par gota a sbìcja
          paj vuj il mal che dut il mont al òcupa
          ’ngrumàd’ a era fin lontàn da la rocja.631

          Che maladeta ti sèdis, vecja lupa,632
          chì pì d’ogn’altra bèstia633 ti’as preda
          pal abìs da la to fàn che maj si stropa!

          O cjèl, che cul zirà da la so roda
          a si cròt ca zedi dut chì jù a tramutasi,
          cuant a saràja ic da chèl634 fòu butada?

          Avànt i zèvin, atèns tal mòvisi
          e jò sempri atènt ai spirs, ch’i sintevi
          planzi da fà tant dòu—e lagnasi;

          par cašu ‘Maria me!’ sintùt i vevi
          sigà davànt di nu’n ta chel lamìnt grant,
          com’na fèmina cuant che dal part a sint’l movi;

          proseguìnt cun “Puareta ti’èris tant,
          com’che ben jodi si pòl dal ospisi;635
          ’ndà che jù ti’as metùt il to cargu sant.”

          E'i vevi dopo pur sintùt: “O bon Fabrisi,
          ch’i ti’as preferìt mišeria e virtùt
          al doventà un grant siòr dut plen di visi.”636

          Sti peràulis mi vèvin cussì tant plašùt,
          che ’ndavànt mi eri tiràt par miej cognosi
          chel spìrit ch’i vevi apena sintùt.

          Encjamò’l contava dal còu bon che cussì
          Nicolò mostràt’l veva vièrs li frùtis
          par ch’ogn’una ’l onòu a mantegnesi.637

          “O ànima che tant ben ti favèlis,
          cuj èritu,” i vevi dìt, “e parsè besola
          tu i pàrtitu in mins sti bieli làudis?

          Ripajada a sarà la to peràula
          se jò i torni a finì chel cjaminà curt
          di che vita che vièrs la fin a svuàla.”

          E luj: “Ti dišaraj, ma no pal cunfuàrt
          ch’jò mi spèti par di là, ma pa la tanta
          gràsia ca ti luminèa prin da la muàrt.

          Jò’i soj stàt radìs di che bruta planta
          ca scurìs duta la cristiana cjera
          cussì che di rar un bon racòlt a buta.

          Ma se Lil, Gand e altri poscj’ di Fiandra
          a podèsin, sùbit a sarès vendeta;
          e cussì i lu prej, chèl638 cal jòt sè ca è vera.

          Di là clamàt i’eri Ugo Cjapeta:
          da me nasùt al è ogni Filip e Gigi,
          che scju dìs a tègnin la Fransa dreta.

          I eri fi di un becjàr di Parigi:
          cuant ch’i regnàns antìcs a èrin vegnùs a mancjà,
          fòu che chèl fàt frari, ’l ùltin Carolìngi,

          in man me’l fren i eri vegnùt a cjatà
          dal governo dal stat, e tanta potènsa
          i vevi—e tancju amìs pur—ucà,

          che da la corona vedula la fuarsa
          zuda ghi sarès al fì me, dal cual
          inisi’an vùt i vuès sàcris di sta cjaša.639

          Fin al dì che la gran dote provensàl
          al me sanc a no ghi veva cjòlt la vergogna,
          al valeva puc640, ma nol feva dal mal.

          Tacada a era lì641 cun fuarsa e fà da cagna
          la so rapìna; e dopo, par amenda,
          Pontì al veva cjòlt, e Normandì e Gascogna.

          In Italia Carlo, par no stà’n banda,
          prin al veva fàt vìtima di Coradìn,
          e dopo al veva mandàt la sù Tomàs, par amènda.642

          Un dì pì avànt i’jòt, puc pì di chì ch’i sìn,
          che fòu’l tira n’altri Carlo da la Fransa,
          par che miej cognosùs luj e’i sòs a vègnin.

          Fòu al vèn sens’arma, fòu che cun che stesa
          che gjostràt’l veva Gjuda643, e ch’al punta
          cussì ch’a Firense scopià ghi fà la pansa.

          Da chist, no cjera ma vergogna tanta
          al guadagnarà, par se stes tant pì graf
          cuant pì lišej chistu grant dan al conta.

          ’L altri644, belzà tiràt fòu da la so naf,
          jò’i jòt che so fia’l vènt, fašìnt marcjàt
          com’cal fà’l pirata cun ogni so sclaf.

          O avarìsia, se altri ti eše restàt
          di fà dop’di vej il me sanc a te ’tiràt,
          che nencja’l so èsi a nol tèn curàt?

          Par che mancu’l somej’l mal futùr e pasàt,
          i jòt in Alagna645 entrà’l floudilìs
          e’n tal so vicjàr Crist vignì caturàt.

          Di nòuf i jòt ca ghi fàn tontonàdis;
          i jòt che di nòuf a ùšin ’l ašèit e la fièl,
          e murì lu fàn fra i grancj’—ma vifs—làris.646

          I jòt il nòuf Pilàt cussì tant crudèl,
          da chistu tant puc sasiàt, sensa decrèt
          tal Tèmpli partà i làris, stu Filìp Bièl.647

          O Siòr me, cuant i varàju il dilèt
          di jodi la vendeta che, platada,648
          a dulsìs la to fota’n tal to segrèt?

          Se ch’jò’i diševi di ic, che spošada
          cul spìrit sant, che stesa ca ti’a fàt
          vignì a mi par cualsìasi domanda,

          tant al è’l rispundi a chèl ch’i vìn preàt
          durànt il dì; ma apena ca si fà nòt,
          un sùn contrari al vèn da nu alsàt.649

          Di nòuf ’dišìn di Pigmàlion, chèl simiòt
          traditòu e lari e paricida
          che’mpasudìt si veva cul oru di Sichòt;650

          e la mišèria di chel tiràt di Mida
          che patìt al veva pa la so domanda ’ngòrda,
          che ridi a fà cuant ca è ben pensada.

          Dal mat d’Acàn, po, ognùn si recuàrda
          da la so trufa, sì che da la ira
          di Gjosuè’l sìnt encjamò la muarduda.

          E dopo acušàn cul so omp Safìra;
          laudàn i scals cal à vùt Eliodoru;
          e in’infàmia dut stu mont al zira

          Polinèstor che copàt ’l à Polidoru:
          taj ùltins timps a si sìnt sigà: ‘Hej, Cras,
          dìšni, ch’i ti lu sàs, di sè’l saja ’l oru?’

          Ogni tant un al parla alt e 'l altri bas
          secònt l’afesiòn che a zì ni spirona,
          prin amondi fuàrt e dop’a pas pì bas:

          però al ben che al dì si ghi rašòna,
          i no eri ’l ùnic jò, ma uchì visìn
          no si feva sinti altra persona…”

          Nu’i èrin zà partìs da stu Capetìn651
          e’i si sbrigàvin di zì sempri pì’ndavànt
          èncja s’a no era fàsil in ta stu stret cjamìn,

          cuant ch’jò i vevi sintùt, com’alc cal và colànt,
          tremà’l mont; e alòr un frèit i vevi sintùt
          com’un che a la muàrt si stà visinànt:

          a è vera che cussì fuàrt Del652 nol scjasava dut
          prin che Latona’n ic ghi fašès il nit
          e’a parturì i doj vuj dal cjèl si vès metùt.

          Un grant sigà al era dopo di lì par dùt partìt,
          tal, che’l me mestri si veva vièrs di me  voltàt,
          dišìnt: “Ti sòs cun me: no sìntiti vilìt.”

          “Gloria in excelsis Deo,”653mi veva someàt
          che dùcjus a dišèvin, da chèl che di capì,
          a stent, da dut chel cjantà mi’era dàt.

          Fers i stèvin nuàltris lì a sinti,
          com’i pastòus ca vèvin par prin sintùt chel cjànt,
          fin che chèl e li scòsis zùdis a èrin a finì.

          Di nòuf alòr avànt pal nustri cjamìn sant,
          vuardànt li òmbris distiràdis in cjera,
          ca si stèvin belzà di nòuf lamentànt.

          ’L ignorà no mi veva maj cun tanta guera
          fàt vignì cussì tanta voja di savej;
          se la memoria mi resta vera

          che alora’n tal pensej mi pareva di vej;
          e di domandà i’eri masa ansiòus,
          e lì d’jodi alc da besòu i no vevi’l podej:

          cussì i zevi’ndavànt tìmit e penseròus.







Cjànt Vincjunèsin
          Che sèit naturàl che maj si sàsia,
          fòu che cun l’aga che cun chè la fruta
          samaritàna654 domandàt a veva la gràsia,

          mi muardeva, e’ndavòu a la svelta,
          ’ntrigàt daj spirs, i zevi al me duca,
          patìnt pur jò da la justa vendeta.

          E pròpit com’cal descrìf il Luca,
          Crist jodùt al era stàt da doj in strada,

          dop’che dal sepulcri tornàt al era ucà,655

          èco n’ombrena, davòu di nu vegnuda,
          cul piè atenta di no pestà i distiràs;
          parlàt ni veva, prin di vèila ben joduda,

          e dìt ni veva: “Fràdis, che Diu vi dedi pas.”
          Nu’i si èrin voltàs a colp, e Virgìlio
          un daj sens ghi veva fàt a chistu adatàs.656

          Dopo al veva tacàt: “Tal beàt concilio
          ca ti meti che cort granda e justa
          che metùt mi à’n tal etern’ ešìlio.”

          “Ma coma!” a colp al veva dita,
          “Se di zì sù’i vèis par Diu puc mèrit,
          cuj vi àja pa la so scjala fàt da scorta?”

          E’l me mestri: “Se ben ti’as i sèns capìt
          che chistu al parta e ’l ànzul al segnala,657
          cal zarà sù cuj bòis ti capiràs sùbit.

          Ma pars’che chè che dì e nòt a fila658
          di filà par luj no veva’ncjamò finìt,
          e Clot a’nsìst di fà par dùcjus la fila,

          la so ànima, sòu dal me e dal to spìrit,
          in sù a no podeva vignì besola
          che coma nu no podeva vej chistu659 capìt.

          Alora i eri stàt jò tràt fòu da la gran gola
          dal infièr par guidalu, e pur pì’n sù,
          fin ca podarà menalu la me scuèla.

          Ma dìšmi, s'i ti sàs, parsè cal scjasava sù
          puc fà stu mont, e parsè a una vòus
          dùcjus’an parùt sigà da chì in jù.”

          Cussì parlànt, di sè ch’i eri dešideròus
          al veva ben capìt, che doma cul nòuf sperà
          si veva fàt la me sèit na pì pìsula cròus.

          Chèl al veva tacàt: “Maj a no sarà
          che sens’òrdin a sedi la religion
          da la montagna660, o che pì no s’ušarà.

          Chì’l timp lìbar al è d’alterasiòn:
          di chèl che’l cjèl da sè in sè al risèif
          chì a si pòl cjatà—e no di altri—rašòn.

          Par chèl nè ploja nè tampiesta nè nèif
          nè calìgu nè rušada pì’n sù a cola
          ’n ta sta scjala di tre scjalìns, nencja par intìf:

          nè nulòn nè nuluta si jòt ca cala,
          nè tons nè lamps, nè la fia di Traumànt,661
          che’n tal aldilà’l stes post spes a mola:

          il vapòu sec a no si alsa pì’ndavànt
          dal pì alt daj tre scjalìns ch’i’ai minsonàt,
          ’ndà che’l vicari di Pieri ghi fà da sant.

          Cal tremi un puc pì’n jù a pòl èsi veretàt;
          ma par che'l vint che'n cjera a si plata,
          i no saj parsè ma chì sù maj al à tremàt.

          Chì a trema cuant che n’ànima neta
          a si sìnt, cuant ca và’n sù o ca si mòuf
          par zì’n sù, e a siga ben contenta.

          Al prova’l so stat pur il so volej nòuf,
          chè, dut lìbar adès di cambià convènt,
          l’ànima al surprìnt, e’ntòr di plašej ghi plòuf.662

          Prin a vorès, ma a no lasa’l talènt
          che la gjustìsia dal alt, cuntra che voja
          ca veva di pecjà, a mèt al tormènt.663

          E jò che’n ta stu post i vevi patìt via
          sincsènt àis e pì, pur adès i vevi sintùt
          na voja di zì’n alt, na libera voja:

          ma scju bòis spirs, e’l teremòt, ti’as sintùt
          che par chista montagna a vàn laudànt
          il Signòu, che svels jù fedi zì’n sù, par dut.”

          Cussì ni veva contàt; ma’a si la steva tant
          godìnt dal bevi com’ca era granda la sèit,
          ch’encja jò stu bevi mi lu stevi tant gustànt.

          E’l me sàviu duce: “Ormaj i jòt la rèit
          che chì vi lèa sù e com’ca vi mola,
          il parsè dal tremà e dal godi la sèit.664

          Ma dìšmi, par plašej, cuj èritu ulà,
          e parsè par tancju sècuj distiràt
          chì sotu stàt? Dìs, e la rašòn dàmila.”

          “Tal timp lontàn cuant che’l bon Tito, judàt
          dal grant re, vendicàt’l veva li ferìdis
          ca sbicjàvin’l sanc da Gjuda baratàt,

          cul nòn cal crès onoràt’n ta li memòris,665
          i’eri jò di là,” rispundùt al veva chel spirt,
          “cun fede no’ncjamò, ma òperis famòšis.

          Cussì dols al era’l me poètic spirt,
          che, tološàn666, a sè tiràt mi veva Roma,
          ’ndà che la me front meretàt a veva’l mirt.

          Là ’ncjamò la zent Stasio a mi clama:
          di Tebe cjantàt i’ai, com’pur dal grant Achìl;
          ma colàt i soj sot la secònda cjama.667

          Sul me ardòu li falìscjs tal me curtìl668
          a colàvin e a scjaldàvin, da la dura flama,669
          che dut atòr a luminèjn, pì di mil;

          da l’Eneide i dìs, che da vera mama
          mi’a tant nudrìt cuant ch’i stevi poetànt:
          sensa di ic, scrìt no varès nuja di fama.

          E par èsi stàt vif ulà pròpit cuant
          che Virgìlio al scriveva, i varès dàt
          un àn pì di sè ca mi tocja’n ta stu bant.”670

          Vièrs me sti peràulis Virgìlio al  veva voltàt
          cun muša che “Tas” a diševa, tašìnt;
          ma miga dut a pòl fà la volontàt,

          ch’al ridi e planzi fàsil ghi’è’l zì seguìnt
          la pasiòn da ’ndà che ’l un e ’l altri al vèn,
          che’i pì onèscj’ a stent si tègnin, pur volìnt.671

          E jò i vevi suridùt, com’un cal fà’un sen;
          e tašùt al veva'l spirt, e n’ocjada  i veva dàt
          in taj vuj ’ndulà che’l ver a si lès pì ben;

          e “Se’n ben un grant sfuàrs672 ti tèn alsàt,”
          al veva dìt, “parsè pròpit’n ta stu momènt
          i’atu suridùt, com’ch’jò i’ai ben notàt?”

          Jò chì da na banda a l’altra voltàt mi eri a stent:
          ‘Tas,’ dìt mi veva chista; che altra cun primura
          a voleva ch’i dišès; e’l me mestri, atènt,

          il me suspìr al sinteva, e “Nosta vej poura,”
          a mi dìs, “di parlà, ma còntighi pur
          sè cal vòu savej cu la pì granda cura.”

          Alòr jò: “Maravèiti, maravèiti pur,
          spirt antìc, di vèjmi a ridi notàt;
          ma èco n’altra maravèa, par sigùr.

          Chistu che’n alt al tèn il me vuli guidàt,
          al è chel Virgìlio che l’ispirasiòn
          di cjantà daj òmis e daj dèos ti’a dàt.

          Se’l me ridi’l pareva vej altra rašòn,
          chè a no era vera; cròt invensi
          che chèl al era che di luj ti’as dàt espresiòn.”

          Zà ai piè lu jodevi inclinasi
          dal me mestri, ma luj al veva dìt: “Fradi,
          jò e te i sìn spirs; a n’ocòr sbasasi.”

          E chèl in tal alsasi: “Ben ti pòs jodi
          il grant amòu che a te mi scjalda
          cuant che di sè ch’i sìn pì no mi recuardi,

          e’i trati na ombra coma roba solida.”







Cjànt Vincjaduèšin
          ’L ànzul al era zà davòu di nu restàt,
          chèl che par chèl tal sest ziròn entràs i’èrin,
          dopo vèjmi da la front n’altri P673 netàt;

          e di che di vej gjustìsia a volèvin
          dìt ni veva ca èrin beàs, e li so vòus674
          doma cun sitiunt uchì a finìvin.

          E jò, mancu che’n altri poscj’ gravòus
          i zevi, e’ai spirs svels ghi stevi davòu
          cun’un pas ca no mi’era par nuja penòus,

          cuant che Virgìlio ’l veva scuminsiàt: “’L amòu,
          impiàt da virtùt, altri al à sempri ’mpiàt,
          se la so flama mostràt si’a par di fòu;

          e dal momènt che chì jù al è capitàt,
          di fàt, tal limbo dal infièr, Gjovenàl,
          che sen da la to afesiòn mi’è stàt dàt,

          il me benvolej par te al è stàt tal
          che maj al era stàt cun maj’ncuntrada persona,
          che curt mi somearà’l scalà stu rivàl.675

          Ma dìšmi, e d’amìc ti mi’as di perdonà
          s'i mi faj lìbar di molà’un puc il fren,
          e tu coma compaj cun me rašona:

          com’eše ca si’a’nserìt in tal to sèn
          l’avarìsia, tal miès di cussì tant sintimìnt
          che di chèl un omp coma te al era plen?”

          A Stasio ghi veva sbrisàt da ridi sintìnt
          sti peràulis, ma dopo al veva rispundùt:
          “Ogni mot dal to amòu contènt mi rìnt.

          Spes a susèdin ròbis, un puc di dut,
          ca ni fàn dubità ca sèdin vèris
          pars’che la vera rašòn i no vìn jodùt.

          Tu ti cròdis—chistu a s’jòt da li to domàndis—
          ch’jò’i sedi stàt tiràt676 ta l’altra vita,
          forsi parsè ch’i’eri’n ta che bàndis.677

          Tèn in mins che l’avarìsia distanta
          da me pur masa a era, e sta dismišùra
          par sècuj pajà cjara mi l’an fata.

          E s’a no fòs ch’jò cjatàt i vevi la me cura
          cuant che capìt i vevi se che dìt ti vèvis,
          secjàt da sta nustra puora natura,

          ‘Parsè no sostegnèišu, o santi bràmis
          dal oru, il apetìt di scju puòrs mortaj?’,
          zirànt i sintarès che gran sburtàdis.678

          Alora i mi eri necuàrt, pì di maj,
          dal me grant spindi, e i mi eri pentìt
          alòr di chistu e di ducju i altri maj.679

          Cuàncjus ca si cjataràn cul cjuf sparìt680
          par gnoransa di no vej savùt stà pecja
          netà, pentìs, in vita o’n tal so lìmit.681

          E a è pur ver che la colpa ca fà zì via
          par dreta opošisiòn n’altri pecjàt,
          insièmit cun chèl uchì’l so vert a secja:682

          alora, s’jò’i mi eri tra che zent cjatàt
          ca plans l’avarìsia, par vignì purgàt
          dal so ešàt contrari a mi veva tocjàt.”683

          “Adès, cuant che da li crudèl àrmis ti’as cjantàt,
          e di che puora disgrasiada d’Jocàsta,”
          al veva dìt chèl cal veva i pastoràls684 cjantàt,

          com’ca s’jòt da chèl che Clio685 a tasta,
          tiràt no ti veva ’ncjamò tra zens fedèlis
          la fede, che sensa di chè’l bon fà nol basta.686

          Cussì esìnt, cual soreli o cjandèlis
          a ti vèvini stenebràt cussì che dopo alsàt
          ti vèvis davòu dal pescjadòu li vèlis?”

          E chèl a luj: “Tu par prin ti mi vèvis inviàt
          a Parnàs a bevi’n ta li so gròtis,
          e par prin a Diu ti mi vèvis luminàt.
          Ti vèvis fàt coma chèl cal và’n ta li nòs scùris,
          che’l lumìn cal tèn davòu no ghi zova,
          ma dopo di luj’l lasa zens ben studiàdis,

          cuant che dìt ti vèvis: ‘Il sècul si rinova;
          a torna gjustìsia e’l prin timp umàn,
          e dal cjèl a vèn jù na rasa nova.’687

          Tu688 ti mi’as fàt poeta, e tu cristiàn:
          ma par che miej ti jòdis il me ritràt,
          a coloralu i slungjaraj la man.

          Il mont intej al era zà plen doventàt
          da la cristianitàt, ben semenada
          da dut chel discori su l’eternitàt;

          e la peràula, zà minsonada,
          d’acòrdu a zeva cuj nòufs predicjadòus;
          che a lòu ghi vevi la me atensiòn prestada.

          A pàrimi a èrin prest vegnùs sens da la cròus,
          che cuant che Domisiàn i'u veva perseguitàs,
          sensa’l me planzi no èrin stàs i so dolòus;

          e mentri che di là i vevi ’ncjamò i me pas,
          judàs i'u vevi, e li so ušànsis jùstis
          fàt a vèvin che ogn’altra seta i dispresàs.

          E prin ch’jò’i menàs i Grecs in ta l’àghis689
          di Tebe, poetànt, i eri stàt batiešàt;
          ma, pauròus, platàt i vevi li me nov’idèis,

          e paganèšin par lunc timp i vevi mostràt;
          e par stu pìsul timòu il cuàrt sìrcul
          a mi’a par pì di cuatrisènt àis serclàt.

          Tu duncja che vierzùt i ti mi’as il vul
          che sieràt al era stàt al ben ch’i’ai contàt,
          mentri che sù’i zìn vièrs il pròsin sìrcul,

          dìšmi’ndà che l’antìc Terensio’l vèn cjatàt,
          Cecilio, Plauto e Vario, s’i ti lu sàs:
          dìšmi ’ndà ca sòn se ognidùn al è danàt.”

          “Scju chì e Persio e jò e àltris rivàs,”
          al veva dìt il duca me, “cun chel Grec i sìn690
          da li Mùšis miej nudrìs d’altri so latàs,

          ta’un sìrcul da la scura prešòn, tal prin:
          tanti vòltis i rašonàn di chel mont691
          ’ndà che li nustri nànis sempri a vìvin.

          Euripide al è cun nu, e Antifònt,
          Simonide, Agaton e àltris pur,
          grecs che cul oràr a ornàvin la front.

          Chì da la to zent692 a si pòl jodi pur,
          com’Antigone, Delfilia e Argja,
          e che puareta di Ismene693, ic pur.

          A s’jòt encja chè ca à mostràt Angja:
          chì a è la fia di Tirèsia e Tètis
          e cu li so sòus a è pur Deidània.”

          Chì a vèvin i poès tašùt, sti me guìdis,
          di nòuf atèntis a vuardà atorotòr,
          lìbars di zì pì’n sù e da parètis;694

          li prin’cuatr’òris dal dì a èrin alòr
          zà’n davòu, e la cuinta a era al timòn,
          alt alsànt la punta ruvìnt, com’un fòr,

          cuant che’l me duca: “I cròt ch’i fìni benòn
          a zì a destra, voltànt li spàlis al mont,
          e com'al sòlit zìnt atòr dal ziròn.”

          Cussì dal ušu pasàt i  vèvin fàt cont,
          e seguìt i vèvin il cors cun mancu suspièt,
          segnalàt dal spirt ca ni tegneva cont.

          Lòu a zèvin davànt e jò ghi stevi dret
          davòu e’i scoltavi atènt i so discòrs,
          che pa la me art di poetà mi dèvin dilèt.

          Ma dut t’un colp al veva rot scju biej discòrs
          un àrbul che cjatàt i vèvin in miès la strada,
          cun milùs bòis, dal odorà amondi dols;

          e com’che a un pin’n alt ghi và la butada
          da braga a ramàs, cussì a chèl in jù,
          par che nisùn ghi fès na scalada.

          Da’ndà che’l nustri zì al era sieràt sù,
          da na rocja’n alt’a gotava’un licòu clar
          che’n ta li fuèis al zeva a spàndisi sù.

          Movùs si vèvin i doj poès vièrs il moràr695
          cuant che na vòus dal dentri da li fràscjs
          sigàt a veva: “Stu mangjà vi sarà tant cjàr.”696

          Dopo a veva dìt: “Pì ghi pensava a li nòsis
          Maria, ca fòsin bùnis e’ntèris,
          che a la so bocja, ca rispùnt adès par vuàltris.697

          E li antìchis romànis contèntis
          a èrin aga di bevi; e Danièl
          mangjàt nol veva maj alc che ròbis vèris.698

          Ta l’etàt dal oru, cuant che dut a era bièl,
          gustòšis a èrin par la fàn li glàndis
          e pa la sèit ogni rìvul al era mièl.

          Mangjànt doma milùs e cavalètis,
          il Batìsta a si veva nudrìt in tal dešèrt:
          par chèl luj al era grant e plen di glòris,699

          tant d’èsi cul mant d’Evangelìst cujèrt.







Cjànt Vincjatreèšin
          Mentri che’i vuj in ta li fràscjs vèrdis
          i ziravi, coma cal fà di sòlit
          chèl che cjasànt usièj al pièrt òris,

          coma’un bon pari’l me duca “Fiòl me,” mi veva dìt,
          “vèn avànt, che’l timp ca ni’e stàt 'segnàt
          ušalu a ni tòcja cun pì mèrit.”

          Il sguàrt, e’l me pas pur, i vevi a colp voltàt
          vièrs i mèstris, che cussì ben a discorèvin
          che sensa sfuàrs mi tegnevi a lòu tacàt.

          Ma èco che planzi e cjantà sintùt i vèvin
          ‘Labia mea, Domine’ in maniera
          tal che dilèt e dolòu fuart i sintèvin.

          “O dols pari me, i sìntiu roba vera?”
          tacàt  i vevi jò. E luj: “Ànimis ca stàn
          forsi provànt di zì fòu da stu post ca ju siera.”700

          Alòr com’che’i pelegrìns penseròus a fàn,
          pasànt par strada zent ca no cognòsin,
          ch’a lòu si vòltin ma sempri avànt a vàn,

          cussì di par davòu svels a vègnin
          tàncjus spìrs che mirànt, ni sorpasàvin:
          silensiòus e devòs a ni miràvin.

          I vuj scurs e’nfosàs dùcjus a vèvin,
          cu la muša cussì magra e pàlida
          che doma pièl e vuès a someàvin:

          i no cròt che cun scusa cussì tirada
          tant sèc Erisitòn701 al fòs stàt fàt,
          cuant che’l dišùn al temeva, a la granda.

          “Èco,” jò mi’eri a pensà sofermàt,
          “la zent ca è zuda a pièrdi Gjerušalèm,
          cuant che Maria di bec al fì ghi veva dàt!”

          I bus daj vuj anej a parèvin, di gjèmis sensa sen:
          chèl che’n tal mušu daj òmis al lès “om,”
          chì al varà tant ben cognosùt la “em.”

          Cuj al crodarèsia che ’l odòu d’un pom
          tant podej al vès e brama’l generàs,
          e chèl d’un’aga pur, sensa savej com’?702

          Zà’i pensavi al parsè ca èrin afamàs,
          pa la rašòn ch’encjamò no s’jodeva
          da la pièl scajoša e cuàrps secjàs,

          cuant che dal pì font dal cjàf al voltava
          i vuj vièrs me un spirt, fisànt me par dut
          e sigànt fuàrt: “Ma jòt cuj ch’i jòt. Ma và!”

          Di muša maj lu varès ricognosùt,
          ma maj, e pur da la so vòus i vevi ben capìt
          cuj cal era, ma no dal so aspièt brut.

          Chista falìscja703 a mi veva rimpijàt sùbit
          la cognosensa di stu cjàf dut cambiàt,
          e la muša di Farèis i vevi percepìt.

          “No badàighi, và, al aspièt dut secjàt,”
          al veva preàt, “che la pièl cussì m’imbrutìs;
          magri magri, purtròp, i soj doventàt.

          Ma dìšmi di te e di chej doj spìris
          ca mi par ca ti stàn fašìnt di scorta:
          sù, conta pur, che jò’i soj dut orèlis.”

          “La to muša, che dolùt mi veva zà muarta,
          i plans encj’adès cun altritànt dolòu,”
          rispundùt ghi vevi, “tal jòdila cussì stuarta.

          Ma, Diu bon, dìšmi sè ca vi sfuèa fòu:
          no fami diši intànt ch’i mi maravej,
          che mal al pòl diši chèl che altri al à’n tal còu.”

          Alora luj a mi: “Dal divìn volej
          jù a vèn virtùt’n ta l’aga e’n ta la planta
          ch’jodùt ti’as davòu, che par chèl pì no soj intej.

          Duta chista zent che planzìnt a cjanta
          par vej vùt gola fòu d’ogni mišura,
          chì’n fan e’n sèit si rifà di nòuf santa.

          Di mangjà e bevi ni fà voja pura
          ’l odòu che fòu’l vèn dal frut e dal sclapìs
          che’ntà stu len si spànt pa la verdura.

          E no doma na volta, in ta sta curnìs
          zirànt, si rinfrèscja la nustra pena:
          èco che’nvensi di godimìnt, pena’i dìs,

          che che voja a chej àrbuj ni mena
          che menàt al veva Crist a diši: ‘Eli,’
          cuant che liberàt ni veva cu la so vena.”704

          E jò alòr a luj: “Forèis, da chel dì
          cuant ch’i ti’as cambiàt mont a miej vita,
          nencja sincuant’àis no sòn pasàs fin chì.

          Se di pecjà a chel punt da la to vita
          pì no ti podèvis, prin di che ora
          cuant ch’il bon dolòu a Diu ni riconeta,

          coma sotu belzà rivàt chì parzora?
          i ti crodevi’ncjamò la jù di sot
          indà che’l timp cul timp a si ristora.”705

          Alòr luj a mi: “Cussì svelt a mi’a mòt
          a cjoj e bevi’l dols amàr daj martìrs
          la so Nela cun chel so planzi devòt.

          Cul so tant preà e cuj so suspìrs
          cjòlt a mi’a dal plan indà ca si speta706
          e judàt mi à a sorpasà i àltris zìr’s.

          Diu tant pì al gusta e dileta
          la me veduluta—oh’l ben ch’i ghi’ai volùt!—
          cuant pì il so ben lu fà ic besoluta;

          chè la Barbagja di Sardegna a è’n dut
          pì plena di fèminis onèstis
          che la Barbagja d’indà ch’jò’i soj vegnùt.707

          O bon fradi, cussì a sòn li ròbis!
          Il timp da vignì ’lu jòt belzà tant ben
          ca no saràn sti òris chì tant antìchis,

          cuant che dal pulpit tonà si sintarà ben
          cuntra chel scàndul da li florentìnis
          che li tètis fòu jodi a fàn dal so sen.

          Cuàlis bàrbaris maj, o saracènis,
          a èrini che par fàlis zì cujèrtis
          a ocorèvin les di spirt o les civìlis?708

          Ma se sigùris a fòsin li svergognàdis
          di chèl che’l cjèl al stà zà par lòu preparànt,
          par sigà a varèsin zà li bòcis vièrtis;

          che se’l jodi’ndavànt no mi stà ’nganànt,
          prin a patì a zaràn che a meti sù pel
          chej ch’adès consolàs a sòn ninanainànt.709

          O fradi, ti tentu platàt? Dìšmi chèl.
          Jòitu che no doma jò, ma pur chista zent
          ti stà mirànt, ulà ch’al soreli ti ghi fàs vel.”710

          Alòr jò a luj: “S'i no ti jòdis a stent
          sè ch’i ti èris par me e jò par te,
          chel pensej’l darà puc gust’n ta stu momènt.

          Di sta vita cjòlt mi’a chèl che di me
          ti jòs pì’ndavànt, l’altra dì, cuant che rotonda711
          la sòu di chèl si’a mostrada’n front di me,”

          e’l soreli i vevi mostràt. “Chèl pa la profonda
          nòt mi’a menàt di chej ca sòn pròpit muàrs
          cun chista cjàr vera che luj’l seconda.712

          Da la jù mi’an tiràt sù i so cunfuàrs,
          vegnìnt’n sù e atòr da la montagna
          ch’a’ndresa vuàltris che’l mont al à fàt stuàrs.

          Chist’ànima dìt a à ca vòu èsimi compagna
          fin ch’i rivaraj là ca’è Beatrìs,
          indà che ic stesa mi sarà compagna.

          Virgìlio al è chistu che cussì mi dìs,”
          e’l me dèit a lu veva 'ndicàt, “e chel altri al è chel spirt
          che par chèl puc fà scjasàt a à ogni curnìs

          di stu mont, cal vòu che da chì al zedi, chel spirt.713







Cjànt Vincjacuatrèšin
          Nè’l diši il zì, nè’l diši’l diši al feva
          ralentà; ma, discurìnt, i zèvin fuàrt,
          com’na naf che cun bon vint davòu a zeva;

          e ogni spìrit, someànt do vòltis muàrt,
          cuj so vuj ’nfosàs si maraveàva
          cuant che dal me vivi si veva necuàrt.

          E jò, cul me parlà ch’avànt al parava,
          i vevi dìt: “Tal zì sù chista714 forsi a tarda
          pì che s’a no fòs par chèl che cun me al và.

          Ma dìšmi, s’i ti lu sàs, ’ndà ca è Picarda;
          dìšmi se’n ta sta zent a’n d’è cualchiduna
          di mèrit che cussì fìsa mi vuarda.”

          “Me sòu, che tra ’l èsi biela e buna
          no saj cual che pì a fòs, a’è zà ca gòt
          là’n tal alt Olimpo la so corona.”

          Cussì al veva tacàt, e dopo: “Chì i no sìn sot
          divièt di nominà i spirs, che dut svanìt
          pal dišùn al è’l nustri lineamìnt, che pì no s’jòt.

          “Chist,” a luj puntànt il dèit, “al è Bonunìt,715
          Bonunìt da Luca; e che muša là,
          che pièl e vuès a è pì di chè d’altri spìrit,

          taj so bras716 la Glišia Santa al veva vùt ulà:
          dal Tors al era, e al purgava par dišùn
          li bišàtis al vin che tant ghi vèvin fàt gola.”717

          Tàncjus àltris mi veva nominàt, un a un;
          e d’èsi nomàs dùcjus contèns a parèvin,
          e malcontèns i no’n d'avevi jodùs, nencja un.

          Jodùt i vevi che a vuèit, par fan, i dincj’ ghi zèvin
          d’Ubaldìn da la Pila e Boniofasiu
          che tàncjus a luj, da bon pastòu a zèvin.718

          Jodùt i vevi il siòr marchèis che pì spàsiu
          al veva vùt di bevi a Forlì, sens’èsi maj sut,
          e tal al era da no sìntisi sàsiu.

          Ma com’cal fà chèl cal jòt, stimànt in dut
          pì chist che àltris, cussì jò a chel di Luca,
          che tant curiòus di me mi veva parùt.

          Luj’l borbotava; a mi pàr ‘Gentuca’
          di vej sintùt, ulà719 cal patìva’l turmìnt
          da la gjustìsia, che tant ju frèa720 ucà.

          “O spirt,” i vevi dìt, “ch’i ti pàrs tiràt a simìnt
          di parlà cun me, fati pur intindi,
          ch’i zini cul to diši ducju doj godìnt.”

          “Na zovinuta jodi ti podaràs chistu dì,”
          al veva scuminsiàt, “ca ti farà godi
          la me sitàt, encj’ se pì d’un ’la cridi.

          Via ti zaràs cun chistu antijodi:
          se'l me murmurà ti vès metùt in eròu,
          ròbis vèris il just ti farà jodi.

          Ma dìšmi se jò’i jòt pròpit chèl che fòu
          al à tràt li rìmis nòvis ca vàn  cussì tacànt:
          ‘Fèminis ch’i sèis partàdis al amòu’.”721

          E jò a luj: “Jò’i soj fàt cussì, che cuant
          ch’Amòu m’ispìra, i noti; e s'i sìnt
          che dentri mi parla, fòu i vaj contànt.”

          “O fradi,” al veva dìt, “adès i jòt ’l impedimìnt
          che’l Nodàr e Guiton e me al veva tegnùt
          lontàn dal nòuf stil e bièl722 che jò’i sìnt!

          Ben i jòt li vustri pènis, coma che’n dut,
          davòu da l’ispiratòu723, a stàn strètis;
          che cu li nùstris no’era maj susedùt;

          e se un al vòu zì pì a li lùngis,
          altri no ghi jòt dal un o dal altri stil”;
          e, sodisfàt, nol veva dìt altri peràulis.

          Com’i usièj che d’unvièr a stàn lunc il Nil,
          in ta l’aria ogni tant a somèjn na schiera,
          ma dopo un davòu l’altri svels a svuàlin a fil;

          cussì duta la zent che lì a era,
          voltànt il cjàf, slungjàt a veva’l pas,
          tant par magrèsa e volej lišera.

          E com’un che di trotà no gh’impuartàs,
          zì’l lasarès i compàis, restànt in davòu
          a spetà che’l grant tirà flàt a si sfogàs,

          cussì i'u veva lasàs ca pasàsin ducju lòu
          Forèis, e davòu di me al era vegnùt,
          dišìnt: “Di nòuf cuant si jodarìnu, o signòu?”

          “No saj cuant ch’i vivaraj,” ghi vevi rispundùt;
          ma sens’altri no tornaraj cussì tant prest
          che a la riva’i no saraj zà cun volej vegnùt;724

          e chel post indà ch’i vivevi, dal rest,
          di dì in dì sempri pì a si spolpa
          e a fà na bruta fin al pàr dispòst.”

          “Adès và,” al veva dìt, “che chèl che pì al è'n colpa,
          jò’i jòt pa la coda d’una bèstia tràt
          vièrs la val ’ndà che maj nisùn si scolpa.

          Sta bèstia a pas sempri pì ’celeràt
          a và, e ghi dà na tal sacagnada
          da lasà chistu puòr diàu725 dal dut masacràt.

          Sti ròdis726 no’an tant pì di na voltada,”
          e alsàt al veva i vuj al cjèl, “prin d’èsiti clar’
          sè che da me no pòl pì èsi mostrada.

          Ma tu resta pur chì; che’l timp al è cjàr
          in ta chistu post, che jò i’n pièrt masa
          cjaminànt cun te, cussì, pari a par.”

          Com’che galopànt a vòltis al vèn tal vièrt
          un cavalièr, la prima linea saltànt,
          e ’ndavànt al và par fasi ’l onòu dal prin urt,

          cussì da nu’l era zùt, cun pas altritànt grant;
          e jò i vevi paràt via a zì cun chej doj
          ca èrin zùs il mont cussì tant ’luminànt.

          E cuant che’ndavòu ni veva lasàt besoj,
          tant che a stent a jòdilu’i rivàvin,
          com’ch’a stent i seguìvi dal so diši’l troj,

          vèrdis e plènis li ramàsis a parèvin
          di n’altri milusàr, e no tant lontàn,
          pars’che i me vuj pròpit adès lu jodèvin.

          Sot vi’era zent ch’alsava ’l una e l’altra man,
          e ca sigava no saj sè vièrs li fràscjs,
          coma frutùs cuant che alc a bràmin invàn,

          e ca prejn, e il preàt nuja ’nol dìs,
          ma par fàighi vignì la voja pì granda
          al tèn alt sè ca bràmin e a vuàrdin fìs.

          Dopo, scjasànt li spàlis727, via a era zuda;
          e nu visìn dal grant àrbul i èrin vegnùs,
          che al tant lagrimà e preà’l scoltà nol dà.

          “No stèit miga zìghi masa visinùs:
          pì’n sù ’l è un len zà stàt muardùt da Eva,
          e leàns tra chist’e chèl an d’è pì d’un pus.”

          Tra li fràscjs cualchidùn cussì’l diševa;
          par chèl Virgìlio e Stasio e jò, stres,
          pa la banda ghi èrin zùs che’n sù a zeva.

          “Recuardàivi,” al diševa, “daj maladès
          ta li nùlis formàs, che ben incjocàs
          cuntra Teseo’an lotàt, cuj dopli pès;728

          e daj ebrèos al bevi tant partàs
          che Gideòn no ju’a volùs coma compàis
          cuant che vièrs Madiàn’l è zùt jù fin a bas.”

          Dongja di un daj òrlis cuj me compàis
          mi eri tegnùt, sintìnt còlpis di gola
          seguìdis da puòrs disgrasiàs di guadàis.729

          Vìnsi dopo slungjàs’n ta sta strada e besola,
          mil pas e pì ni vèvin menàt pì'ndavànt,
          ognùn contemplànt, sensa fà peràula.

          “Vuàltris tre, a se’i pensàišu cussì tant?”
          a colp dìt a veva na vòus, ch’jò mi eri scjasàt
          com’ vigelàn cuant che 'mpaurìnt si stà e tant.

          Par jodi cuj cal era stàt, il cjàf i vevi alsàt;
          e maj pì veri si’a jodùt’n ta na fornàs,
          nè metàl, che pì lušìnt e ros’l fòs stàt,

          com’un ch’jodùt i vevi cal diševa: “S’a vi plàs
          zì pì’n sù, uchì a si fà la svòlta;
          par chì al và chèl cal vòu zì vièrs la pas.”

          ’L aspièt so la vista mi veva cjolta;
          ch’jò ’ndavòu mi eri voltàt ai me mèstris
          com’un cal và secònt di chèl cal scolta.

          E coma, anuncjànt li primi lùcis,
          l’ariuta di maj a si mòuf, dolsuta,
          dut’ plena di profùn di flòus e d’èrbis;

          cussì parùt mi veva ca mi tocjàs n’ariuta
          ta la front, e sintùt i vevi fin la pluma730
          ca’mplenìva d’odòu d’ambrošia l’ariuta.

          E na vòus dìt a veva: “Beàt chèl che flama
          di gràsia tant a ’lùmina, che ’l amòu dal gust
          masa bramòus il pet no ghi cunsuma,

          ma al sìnt voja doma cuant che’l gust al è just.







Cjànt Vincjasincuèšin
          A era l’ora lisa par zì sù pal scjalòn;
          che’l soreli ghi veva’l sìrcul meridiàn
          lasàt al Toru e la nòt al Scorpiòn:731

          Alora, com’ca fàn chej ch’a pindulà no stàn,
          ma a vàn via drès, sedi sè ca sedi,
          se bišugna di un pìsul sburt a’an,

          entràs cussì i èrin ta’un post stret amondi
          un davòu dal altri, zìnt sù pa la scjala
          ca ni separava, streta da jodi.

          E com’il cicognùt cal alsa l’àla
          par voja di svualà, ma a nol tenta
          di bandonà’l nìt, e jù a la cala,

          cussì i’eri jò, cun voja basa e alta
          di fà domàndis, rivànt parfìn al àt
          cal fà chèl che par diši a si susta.732

          Encja se’l zì al era svelt, a nol veva lasàt
          di diši’l bon pari me, ma dìt al veva: “Duncja,
          scata ’l arco dal diši, ch’i ti’as ben tiràt.”

          Alòr par sigùr i vevi vierzùt la bocja
          e tacàt cussì: “Com’si pòsia dimagrì
          là ’ndulà che nudrisi a no tocja?”733

          “S'i ti vès in mins coma che Maleagri
          si’a cunsumàt al brušasi d’un stecùt,
          a no ti sarès,” al veva dìt, “stu pensej cussì magri;734

          e s'i ti pènsis che, a ogni vustri motu pisulùt
          a svuìsa pur tal spièli la vustr’imàgin,
          sè che dur al pàr al doventa fasilùt.

          Ma par ch’i to pensèis a si cujètin,
          èco chì Stàsiu; e jò i lu clami e prej
          che luj’l vuarìsi li plàis ca ti dòlin.

          “Se jò l’eterna vista ghi liberej,”
          al veva rispundùt Stàsiu, “che davànt di te
          ti mi discòlpis di fà il to volej.”

          Al veva dopo tacàt: “Se ch’adès ti sìns da me,
          fiòl, che ben la to mins a vuarda e risèif,

          clar ti farà sè ch’adès misteri ti’è.

          Il sanc pì perfèt nisun maj lu bèif
          da li vènis plènis di sèit, ma’l resta,
          coma bon mangjà cjòlt da tàula, par nuja grèif,

          cal cjoj dal còu e’n ta ogni banda al parta
          dal cuàrp il ben ca la forma, coma chèl
          che par fà chè al scor’n ta ogni venuta.735

          Digerìt di nòuf, jù’l và ’ndà che pì bièl
          al è ’l taši che’l diši, e di lì sclapisànt
          tal sanc d’altri ’l và’n ta’un naturàl vasèl.736

          Ulì ’nsièmit si vàn ducju doj coletànt,
          un dispòst a patì e’l altri a fà737
          par via dal còu stes da’ndà cal vèn ’ndavànt;

          e, lì rivàt, al taca a operà,
          prin indurìnt, e vita dopo dant al và
          a sè che dal so stes èsi ’l và a formà.

          Fata ànima, la virtùt atìva
          coma chè di na planta, ma’n alc diferènt’,
          che chista a è’n motu e chè zà a è a riva,

          tant dopo’a fà che zà a si mòuf e’a sìnt
          com’il func marìn; e da lì a và
          il so grant podej in òrgans convertìnt.738

          Adès si slargja, fiòl, e adès a slungjasi a và
          la virtùt ca vèn dal còu dal generànt,
          e forma a duti li pars dal cuàrp ghi dà.739

          Ma com’che d’animàl in èsi parlànt
          al cambi encjamò no t’jòs: chist’è na cuestiòn
          che’n chè pì sàvius di te sbaliàt a àn tant,

          fin a zì a pensà ca no’era union
          fra l’ànima e’l pusìbul intelèt,
          chè’ndà cal steva no s’jodeva benòn.

          A la veretàt ca vèn, vièrs il to pèt:
          ti’as di savej, duncja, ch’apena che'n tal fet740
          l’articulà dal sarvièl al è perfèt,

          vièrs luj si volta’l prin motòu cun afièt
          par sta granda art da la natura e ghi sofla
          dentri un nòuf spìrit, di virtùt complèt,

          che sè che d’atìf al cjàta chì, a ghi cola
          ’n tal so èsi, formànt n’ànima sola
          ca vìf e a sìnt e riflèt da besola.741

          E se strana a ti par la me peràula,
          vuarda com’che’l cjalt dal soreli si fà vin
          cuant ca s’unìs al most che da la vit al cola.

          Cuant che Lachèsis ušàt a à dut’l so lin,
          da la cjàr si libera e di so virtùt
          cun ic a parta ’l umàn e il divìn:742

          ogn’altri potensiàl743 al resta dut mut;
          memoria, ’nteligensa e volontàt
          tant pì atìvis a dovèntin in dut.

          Besola a cola, sensa vèisi fermàt,
          da maravèa, vièrs una da li rìvis:
          la so via chì par prin ghi vèn mostràt.

          Apena rivada lì’n ta che bàndis,
          la fuarsa’nformativa a si sparnìs atòr
          com’ca feva cu li pars dal cuàrp vìvis:

          e coma l’aria cuant ca ghi vèn ploja ’ntòr,
          e’un raj dal soreli’n sè a si riflèt,
          di tancju colòus a s’implenìs alòr;

          cussì l’ariuta visìn chì a si mèt
          in che forma che ic a generèa
          cun so virtùt l’alma che chì a veva ’l jèt;744

          e com’la flamuta, ca ghi somèa,
          che par dut ghi và davòu dal so fogùt,
          cussì’l spirt il so nòuf cuàrp al seguitèa.

          Par via che coma’l so spirt stu cuàrp al par’n dut,
          ombra al è clamàt; e stu spirt al mòuf pur
          ogni sensasiòn, e’l jodi prin di dut.

          I parlàn e’i ridìn par chist, di sigùr;
          e par chist i vìn làgrimis e suspìrs
          che vegnìnt sù ti pòl vej sintùt tu pur.

          Mentri che’i dešidèris ni lèjn taj so delìrs,
          e’i altri efiès pur, l’ombra a si và formànt;
          la rašòn a è chista che tu ti amìris.”

          A la prin voltada i stèvin rivànt
          a chistu punt, tegnìnsi a man destra,
          ben atèns ai rìscjus ch’i zèvin schivànt.

          Chistu rivòn il fòuc in fòu al balestra
          e la curnìs a sofla tant flat in sù
          che fuàrt al rimanda’l fòuc a sinistra;

          par nu a era miej par pì di fòu zì’n sù,
          un davòu dal altri, e jò’i temevi’l fòuc
          uchì, e lì pòura i vevi di cola jù.

          Al diševa’l me duca: “Par chistu lòuc
          ai vuj a’è miej tègnighi ben stret il fren,
          che par fà’un sbàliu a bastarès tant puc.”

          ‘Summae Deus clementiae’ pròpit tal sen
          dal grant àrdi sintùt i vevi ca stèvin cjantànt,
          e di voltami di voja i eri plen;

          spirs si movèvin ta chistu post flameànt;
          che jò’i vuardavi lòu tant com’i me pàs,
          spartìnt’l jodi a chiscju e a chej, zìnt ’ndavànt.

          Sùbit prin che chel cjantà al terminàs,
          alt a sigàvin: ‘Virum non cognosc’;745
          e a cjantà di nòuf a tacàvin, bàs.

          Finìt chistu, di nòuf a sigàvin: “Tal bosc
          a era Diana, e Elìs a’a cjasàt
          che di Vènere a veva sintùt il tos’c.”746

          E di nòuf cjantà; e dopo vèjlu fermàt,
          via cun fèminis e òmis ch’èrin stàs cascj’
          com’ca vèvin virtùt e matrimoni detàt.

          Stu fà’i cròt ca ghi basti’n ta scju poscj’
          par dut il timp che il fòuc a ju bruša:
          e cussì chista cura e chiscju pascj’

          a vuarì la so plàja ghi saràn cauša.







Cjànt Vincjasejèšin
          I èrin tal orli alòr, un dopo ’l altri,
          ch’avànt i zèvin, e spes il bon mestri
          mi diševa: “Jòt: uchì no si pòl cori.”

          Mi bateva’l soreli’n tal flanc destri,
          che belzà i so ràis dut il ocidènt
          a sblancjàvin sù, dut l’aspièt celestri;

          e jò’i fevi, cu l’ombrena me, pì ruvìnt
          someà la flama; e’a stu pìsul sen
          jodùt i vevi tanti òmbris mètighi mint.

          Par sta rašòn a si vèvin metùt, jò’i cròt ben,
          a cjacarà di me, scuminsiànt cussì
          a diši: “Stu chì di èsi spirt nol à sen.”

          Un pus a vèvin dopo provàt a slungjasi
          vièrs di me, sempri cu na vura di riguàrt
          di stà lì ’ndà ca podèvin scuetasi.747

          “O tu ch’i ti vàs, no par èsi pì tart,
          ma forsi par rispièt, davòu daj àltris,
          rispùndimi, che’n sèit e in fòuc i àrt.

          E’i no vuej che dom’a mi ’ti rispùndis;
          che dùcjus chìscjus a’an encjamò pì sèit
          di chej da l’India o da li Etiòpis.748

          Dìšimi com’ch’i ti fàs di te parèit
          al soreli, coma s’encjamò cjapàt
          no ti fòs da la muàrt in ta la so rèit.”

          Cussì un di lòu; e jò zà manifestàt
          mi sarès, se jò’i no fòs stàt atènt
          a sè ca susedeva, altra nuvitàt;

          parsè che’n tal bièl miès dal cjamìn ruvìnt
          jodùt i vevi altra zent vignì vièrs chista;
          e a bocja vièrta jò’i miravi sta zent.

          D’ogni banda si visinava svelta
          ogn’ombra; si busàvin, un’a una,
          svèltis, godìnt di sta pìsula fiesta:

          cussì li furmìs a fàn, ogni una,
          cuant che muš’a muša’n fila si cjàtin
          par scuprì—cuj sàja maj?—il fil da la furtuna.

          Cuant che stis chì da l’altra a si làsin,
          prin’encjamò di vej fàt un pas, alora
          dùtis a sigasà a colp si mètin:

          la zent nova: “Sodoma e Gomora”;
          e che altra: “Pasife’n vacja a entra
          cussì che lì’l scjaldinòus di toru’l sbora.”749

          Dopo, coma grù ch’ai Mons Rifs a vàn cuntra
          cuant che àltris vièrs i savolòns a svuàlin,
          i prins il cjalt, i àltris il gèl schivànt cun cura,

          scju spirs in part a vàn, in part a vègnin;
          e, coma prima, lagrimànt a cjantà si mètin
          e di sigà’i so ešèmplis puc a spètin;

          e di nòuf coma prima a me, si visìnin
          chej stes ca mi vèvin pì’n davòu preàt,
          e dùcjus prons di scoltà a someàvin.

          E jò’l so volej ’vìnt do vòltis notàt,
          i vevi tacàt: “O ànimis ben sigùris
          di dàighi, prin o dopo, pas al vustri stàt,

          no sòn restàdis crùdis nè madùris
          di là li pars dal me cuàrp, ma chì ca sòn
          cul so sanc e cun dùtis li zuntùris.

          Par no restà svuàrp sù’i vaj par stu rivòn:
          na siora a è lasù ca mi da gràsia
          di pasà, mortàl, ogni vustri ziròn.750

          Ma se la vustra granda voja sàsia
          a stà par fasi, cussì che’l cjèl vi òspiti,
          che d’amòu plen al è e tant grant si spàsia,

          dišèimi, che sui me scrìs i vi noti,
          cuj ch’i sèis e cuj ca’è che marmàja
          che davòu dal vustri pardavòu i noti?”

          Pì marveàt a nol resta par nuja
          il cjargnèl, mentri cal vuarda sidinùt,
          cuant che, rùstic, fòu al vèn da la Cjàrnia,

          che st’òmbris si vèvin mostràt, vinlu jodùt;
          m’apèn’che la maravèa si veva calmàt,
          che puc a dura’n taj còus grancj’, dopodùt,751

          “Beàt tu che di scju nustri poscj’” tacàt
          al veva chèl che prin mi si’era fàt visìn,
          “par miej murì ti vùs vej un prin contàt!

          Li ànimis che cun nu no vègnin,
          ufindùt si vèvin di sè che Sešar, trionfànt,
          regina al sinteva ca lu clamàvin:752

          Par chèl da nu a vàn ‘Sodoma” sigànt,
          e besoj si crìdin, com’che sintùt ti’as,
          e cul vergognasi ’l àrdi a vàn judànt.753

          Nu’i vìn pecjàt da ermafrodìtas;
          ma par no vej l’umana lès oservàt,
          e davòu daj apetìs bestiaj butàs,

          par vergogna nustra in nu’a vèn notàt,
          cuant ch’i si lasàn, il nòn da la tròja754
          che’mbestialìt si veva cuant ca si veva’nvacjàt.

          Di sè ch’in nu a è brut ti sàs na scàja:
          s’adès par nòn cuj ch’i sìn ti vùs savej,
          di contà a no è timp, e jò’i saj puc e nuja.

          Di savej di me èco’l to desidej:
          Guido Guinišèl755 i soj; e zà purgàt
          par vej ben di pentìmi vùt il volej. ”

          Coma cuant cal steva Licurgo doloràt,
          a corèvin i so fioj vièrs la mari,
          cussì i vevi fàt jò, ma’i no’eri tant slancjàt,756

          cuant che sintùt i vevi nominà’l pari
          me757 e daj àltris che tant miej di me scrìt
          a vèvin rìmis d’amòu che dòlsis a fèvin scori;

          e, mut, sintìnt nuja e nuja vìnt dìt,
          tegnìnt luj di vuli un bièl toc i eri zùt,
          stànt atènt di no vignì dal fòuc lambìt.

          Dopo che di vuardalu i’eri pasùt,
          mi eri ufrìt di stà ai so servìsis
          cun’un fà ch’ognùn al varès ben crodùt.

          E luj a mi: “Il sen che tu ti làsis
          in me, da chèl ch’i sìnt, clar al è cussì tant
          che nencja Letè pì a no cjòl nè scurìs.

          Ma s’a è pur vèr sè ch’i ti’as dìt pì avànt,
          dìšmi par cuala rašòn ch’i ti mòstris,
          tal diši e vuardà, afièt par me, e tant.”

          E jò a luj: “Li vùstris rìmis dòlsis,
          che, par cuant cal durarà ’l ušu di vuej,
          a daràn sempri tant gust a lèšilis.”

          “O fradi, “al veva dìt, “mostrati i vuej,”
          e al spìrit davànt il dèit al veva puntàt,
          “chèl che daj fàbris dal parlà di vuej al era’l miej.758

          In rìmis d’amòu e romànsos superàt
          al veva i àltris, e lasa dìšghi ai stùpis759
          che chèl di Lemošìn al era pì ’vansàt.

          No’al vèr ma’al sinti diši a sòn dut orèlis,
          e cussì a fèrmin la so opiniòn
          prin d’jodi d’art o rašòn li règulis.

          Cussì tàncjus na volta fàt a vèvin di Guitòn,
          da vòus a vòus pasànt dom’a luj’l mèrit,
          fin che àltris cun art’an scrìt, e pì benòn.760

          Se’l privilègju ti’è adès stàt conferìt
          e permetùt di zì lasù tal clàustri
          ’ndà che abàt di dùcjus Crist al è par dirìt,

          par me dìs pur ulà un paternostri
          o tant almancu ca basti ta stu mont,
          ’ndà che’l zì’a pecjà a nol è pì nustri.”

          Dopo, forsi par fàighi post a’un secònt
          che visìn ghi’era, sparìt al era'n tal fòuc,
          com’che’n ta l’aga al fà un pes, zìnt a font.

          A chèl alora visinàt mi eri un puc761,
          dišìnghi ch’al so nòn, com’a chèl d’un re,
          preparànt i stevi un gran bièl lòuc.

          E alòr a diši si veva metùt, su che tre:
          “Tan m’abellis vostre corte deman,
          qu’ieu no me puesc ni voill a vos cobrire.

          Ieu sui Arnaut, que plor e vau cantan;
          consiros vei la passada folor,
          e vej jausen lo joi qu’esper, denan.

          Ara vos prec, per aquella valor
          que vos guida al som de l’escalina,
          sovenha vos a temps de ma dolor!”762

          Infìn platàt si veva'n ta la flama visina.







Cjànt Vincjasietèšin
          Cussì coma cuant che i prins ràis al vibra
          ulà ’ndà che’l so fatòu il sanc al veva spandùt,
          colànt jù’l Èbro sot da l’altra Libra,

          e’l Gange, par di là, dal misdì cjalt tegnùt,
          cussì al steva’l soreli; e’l dì duncja’l zeva,
          cuant che, contènt, ’l ànzul di Diu ni veva parùt.763

          Fòu da la flama al era ’n ta la riva
          e ‘Beati mundo corde!’764 al cjantava
          cun vòus ca era, pì da la nustra, viva.

          E dopo “Ànimis sàntis, pì no si và
          se prin dentri di stu fòuc i no sèis zùs
          e scoltàt i vèis’l cjànt che d’aldilà ’l riva,”

          cussì mi veva dìt cuant che visìns si’èrin metùs;
          alòr jò’i eri doventàt, cuant ch’i lu vevi sintùt,
          com’chej che’n fosa a vègnin deponùs.765

          Cun mans unìdis indavànt i eri zùt,
          il fòuc vuardànt e imaginànt tant fuàrt
          cuàrps umàns che àrdi i vevi zà jodùt.766

          Vièrs me li me scòrtis voltàt a vèvin ’l sguàrt;
          “Fiòl me,”Virgìlio a stu punt mi veva dìt,
          “uchì cjatà si pòl turmìnt, no muàrt!”

          “Recuàrda ben, recuàrda ben,” al veva pur dìt,
          “se fin sul Geriòn san e salf ti’ai guidàt,
          pì dongja di Diu àtu adès di stà vilìt?

          Cròdimi che se’n tal còu ti vegnès lasàt
          di sta flama par mil àis e encja pì,
          nencja un cjavièl nol vegnarès brušàt.

          E s’i ti cròdis che jò’n ingàn ti meti,
          tèn ta la to man ’l orli dal to vistìt
          e visìn di ic và pur a mètiti.

          A è ora di smètila di èsi ’mpaurìt:
          zìriti par  chì; vèn dentri e stà sigur!”
          Ma jò, pauròus, i stevi ulì, stechìt.

          Cuant ch’jodùt al veva ch’i stevi fer e dur,
          un puc turbàt mi veva dìt: “Fiòl me, adès jòt:
          tra te e Beatrìs al è chistu mur.”

          Com’ch’al nòn di Tisbe767 Piram al veva dibòt,
          murìnt, i vuj vierzùt, e di nòuf jodùt,
          alòr che rosàstri’l moràr si veva fàt, com’ca s’jòt;

          cussì, doventàt lì a colp pì molùt,
          al bon duca mi eri voltàt, chel nòn sintìnt
          che’n mins di sbušigami nol veva maj smetùt.
          Scjasàt il cjàf al veva alora, e dìt: “Ma sìnt!
          i restànu pròpit chì?”; e’a colp ridùt
          al veva com’un frutùt ch’un frut’l stà godìnt.

          E’n tal fòuc davànt di me si veva ’lòr metùt,
          preànt Stasio di tègnisi sùbit davòu,
          che prin ni veva par un toc dividùt.768

          Apen’entràt mi sarès butàt di còu
          in ta’un veri bulìnt par rinfrescjami,
          cussì intèns al era di stu fòuc il brušòu.

          Alora’l me bon pari, par cunfuàrt dami,
          di ic, di Beatrìs, al discoreva,
          dišìnt: “I so vuj zà’i jòt, a mi pàr a mi.”

          Guidàs i’èrin da na vòus ca cjantava
          di là; e di sìntila fašìnt il miej,
          fòu i èrin rivàs indà ca si montava.769

          ‘Venite, benedicti Patris mei,’
          sintùt si veva dentri di na lus che lì a era
          cussì fuarta che vinsùt a veva’l me volej.

          “Jù’l và’l soreli,” al veva dìt, “e a vèn la sera:
          paràit via, ma studiàit il vustri pas,
          fin che’l tramònt a vi scurìs la cjera.”

          Sù dres i zèvin par un pas’n ta la rocja
          par là che l’ombrena me i ràis mi cjoleva
          in front dal soreli cal era zà ’bas.

          Ognùn di nu pus scjalìns montàt’l veva
          cuant che’l distudasi da la me ombra
          dìt ni veva che’l soreli pojàt’l steva.770

          E prin ch’in ogni banda da la cjera
          ’l orizònt si vès fàt dut di’un aspièt,
          e la nòt nera ’fòs par dut là ca era,

          ognùn di nu d’un scjalìn’l veva fàt lièt;
          pars’chè la natura dal post infiacàt
          ni veva la fuarsa di zì’n sù e’l dilèt.

          Com’che rumiànt a stèvin cun trancuilitàt
          li cjavris, ca èrin di murbìn cussì plènis
          la sù’n pica prin di vèisi pasudàt,

          pal grant cjalt, in ta l’ombrena sidìnis,
          sot vuli dal pastòu sul bastòn pojàt
          che tant ghi zova pur par custodìlis.

          E com’l mandriàn che fòu’l stà spes sveàt
          cu li so piòris la nòt trancuìl pasànt,
          sigùr ca no si varès il lupo visinàt;

          cussì i stèvin nuàltris tre ripošànt,
          jò coma cjavra e lòu coma pastòu,
          tra sti parèis che vièrs ’l alt si alsàvin tant.

          Da lì, asaj puc s’jodeva dal di fòu;
          ma’l bastava chel puc par che li stèlis
          i jodèsin pì gràndis e clàris là di fòu.

          Cussì, rumiànt e mirànt che ròbis bièlis,
          cucàt mi veva'l s sùn, il sùn che spes, com’ch’intìnt,
          prin ca càpitin, zà’l cognos li nòvis.

          In ta l’ora, i cròt, cuant che dal Oriènt
          il prin raj’l vèn ta stu mont da Citerea,771
          che dal fòuc d’amòu a par sempri ardìnt,

          zòvina e biela tal sun mi pare’a
          na fèmina d’jodi ta’un prat bièl e grant
          che flòus sù’a cjoleva e cjantànt a diše’a:

          “Di savej i vèis, se’l me nòn i zèis domandànt,
          ch’jò’i soj Lia772, e atòr i staj movìnt
          li manùtis che’l cjàf mi stàn coronànt.

          Par pari bon mi staj metìnt st’ornamìnt;
          me sòu Rachel, però, maj no bandòna
          il so spièli, ma lì dut’l dì si atìnt.773

          Di mirà i so biej vuj ic a è sempri buna,
          com’ch’i soj jò d’ornami cu li mans;
          contèntis i sìn, cul jodi e’l fà, ognuna.”

          Chej splendòus ch’al prin dì si fàn cussì ’bondàns,
          che’i pelegrìns tant contèns da jodi a sòn,
          cuant che, tornànt, a si cjàtin puc lontàns,

          il scur scjampà a fàn774 da ogni cjantòn,
          e’l me sùn pur, e par chèl mi eri levàt,
          e prin di me chej che grancj’mèstris mes a sòn.

          “Chel milùs dols che par tanti bràghis sercjàt
          sempri al vèn par cura daj mortaj,
          vuej’l tegnarà i to dešidèris sodisfàt.”

          Nisùn a no’a maj risevùt miej regaj
          di chèl che da Virgìlio i vevi sintùt,
          che tant plašej mi vèva fàt, pì che maj.

          Na granda voja mi vev’alòr vegnùt
          di cjatàmi la sù che cun ogni pas
          di cjapà svuàl mi pareva, com' un usielùt.

          Dopo vèisi sù pa la scjala butàs
          e rivàs ch’i èrin tal ultin scjalìn,
          Virgìlio, cuj so vuj ta’i me vuj fisàs,

          al veva dìt: “Fiòl me, li flàmis che sempri a brùšin
          e l’àltris775 jodùt ti’as, e adès’n ta che part
          ti sòs ’ndà che li me facoltàs si fèrmin.

          Fin chì ti’ai menàt cun inzèn e cun art;
          adès seguìs il to plašej: luj ti condùs.776
          Fòu ti sòs dal zì rìpid, stret e stuàrt.

          Jòt il soreli che’n front a ti fà lus;
          jòt st’erba frèscja, i flòus e i àrbuj
          che la cjera di besola a prodùs.

          Fin che, contènt, a no rìvin i biej vuj777
          che, lagrimànt, a te vignì mi’an fàt,
          uchì tenti sintàt o và pur fra di chej.778

          Nè vòus me nè motu pì ti sarà dàt:
          adès san, dret e lìbar al è’l to volej:
          e just no sarès cjòighi sta libertàt:

          par chèl tè su tè i coroni e’i mitrièj.779







Cjànt Vincjotèšin
          Dešideròus di esplorà dentri e fòu
          la foresta divina, densa e viva,
          che dal nòuf dì ghi magnificava'l splendòu,

          sensa pì spetà i vevi lasàt la riva,
          scjavasànt pras, e plan plan cjaminànt
          su cjera che di profùn dut a’mpleniva.

          N’ariuta tant dolsa che maj mutànt
          a si zeva i sintevi’n ta la front
          che, delicada, a mi zeva rinfrescjànt;

          li fràscjs a trimulàvin par dut stu mont
          e a si pleàvin pal vint’n ta che banda
          ’ndà che la prim’ombrena’l tira’l bon mont;780

          ma la so plèa no era tant granda
          che’i usielùs ca èrin’n ta li pùntis
          dal cjantà a si tiràsin in banda;

          ma li primi òris dùtis contèntis,
          a risevèvin dentri li fuèis, cjantànt,
          e compagnànt cussì, e ben, li so rìmis,

          com’che da li ramàsis si pòl zì scoltànt
          in ta la pineta da la spiàgja di Clas781
          il siròc ch’Eulo stes  al trasforma’n cjànt.

          Zà mi vèvin plan plan  menàt i me pas
          cussì tant dentri dal bosc antìc che fadìa
          i fevi a jodi pa’ndà ch’i èrin entràs;

          ma èco ch’a colp fermàt mi veva na ròja,
          che a man sanca, cu li so ondulùtis,
          l’erbuta’n ta la riva’a pleàva via.

          Duti l’àghis ca sòn di cà pì nètis
          a somèa ch’impuritàs a vèdin,
          no com’stu rìvul da l’àghis pùris,

          che a scòri clàris via a paràvin
          pur chì che sempri er’ombrena, che maj
          raj di soreli e luna pasà a lasàvin.

          Cuj piè fers e cuj vuj i zevi ormaj
          aldilà da la rojuta par gustà
          la bielesa variada di stu fresc maj;782

          e là jodùt i vevi, com’che capità
          a pòl, che a colp a ni fedi stravià
          alc di stran che d’altri ni tèn da pensà,

          na fèmina besoluta che via
          a zeva cjantànt e sielzìnt flòu dopo flòu
          ca coloràvin par dut la so via.

          “Ah, biela zòvina, che ai ràis dal amòu
          ti ti scjàldis, secònt duti li aparènsis,
          che sempri ni còntin dal bati dal còu,

          pòstu tirati pì visìn di sti àghis,”
          a ic ghi vevi dìt, “uchì, in ta sta riva,
          cussì ch’i posi scoltà sè ch’i ti cjàntis?

          In mins ti mi partis d’indà ca zeva
          Proserpina che volta che pierdùt
          la mari ic, e chè la primaver’a veva.”783

          Com’che piruetànt a fà’un zirùt
          su se stesa na fèmina ca bala,
          e’un piè prin dal altri apen’a tèn metùt,

          cussì voltàt si veva, e’i florùs ca veva là
          a mi ufriva, chej ros e chej zaj pur,
          coma frututa che par pudòu i vuj a cala;

          il me preà contènt a veva fàt par sigùr
          cussì visìn vegnìnt che la so biela vòus
          ben i sintevi, com pur il so sens pùr.

          Apena rivada’n tal orli erbòus
          che bagnàt al era da l’àghis dal bièl flun,
          su me alsàt a veva i vuj, regàl presiòus:

          maj tal splendòu nol è stàt jodùt da nisùn
          vignì fòu daj vuj di Vènere, ch’Amòu784
          culpida’l veva, fòu d’ogni so costùn.785

          I la jodevi par di là ridi di còu
          cuj pì biej flòus coloràs’n ta li mans,
          chè uchì sensa siminsa’l crès ogni flòu.

          Doma tre pas a ni tegneva’l flun lontàns;
          ma l’Elespònt, ’ndà che Serse’l era pasàt,
          che pur vuej’l frena li vanitàs daj umàns,786

          da Leandro a nol era stàt tant odiàt
          pal so sfrenàt nodà fra Sert e Abìt787
          che chist788 da me par no vèisi alòr spalancàt.

          “Nòufs i sèis, e forsi pars’che jò’i rìt,”
          a veva tacàt, “in ta chistu post elèt
          pa la natura umana coma nit;

          maravèa’i vèis ma no sensa suspièt;
          ma’l salm Delectasti789 lustri al pòl fà
          par ben sclarìvi’l nul dal vustri intelèt.

          E tu, davànt, che me i ti’as sintùt preà,
          dìs sè altri ch’i ti vùs savej; che risposta
          i dedi, s'a ocòr, al to domandà.”

          “L’aga,” i vevi dìt, “e’l sun da la foresta
          a mi fàn dubità ca sedi vera
          sè che puc timp fà a mi era stàt dita.”790

          “La rašòn ti contaraj alora,”
          a veva dìt, “di sè che maraveànt ti ti stàs
          e di sclarìti dut, po, i mi daraj cura.

          Il pì grant ben, che doma chèl a chèl791 ghi plàs,
          il omp al à fàt bon pal ben, e chistu lòuc
           ghi’a dàt par cal podi stà sempri in pas.

          Par colpa so chì al è stàt amondi puc;
          par colpa so in planzi e in afàn
          al à cambiàt’l ridi onèst e’l bièl zòuc.

          Pars’che’l turbamìnt che sot di sè a fàn
          i muvimìns da l’àghis e da la cjera,
          che s’a pòdin davòu dal calòu a vàn,

          al omp a no ghi fès nisuna guera,
          chistu mont vièrs il cjèl si’a fàt tant avànt
          che lìbar al è da’ndulà ca si siera.792

          Adès parsè che atorotòr dut cuant
          il vintulìn a si mòuf cul prin motu
          se ’nteròt nol vèn da altri cal stà zirànt,

          chì’n alt, ’ndà che dut vièrt ghi è a chistu
          vint pùr, il so motu stes al fà svintulà
          e sunà stu bosc, com’ch’jodi ti pòs tu;

          e l’àrbul svintulàt cussì tant al pòl fà,
          che cu la so virtùt l’aria al implenìs,
          e chè, zirànt, dut  atòr’l so ben a dà;

          e l’altra cjera793, secònt i so mèris,
          sòs e dal’alt, a concepìs, donànt
          di divièrsis virtùs divièrsis plàntis.

          Ocorarèsia maraveàsi tant
          se, chistu savìnt, a s’jòt cualchi planta
          ch’encja sensa siminsa’l so vert a fà, dut cuant?

          Ti’as di savej che la cjampagna santa
          ’ndà ch’i ti sòs, d’ogni siminsa a è plena,
          e’l frutàn ca’a’n sè, la di là no si conta.794

          L’aga ch’i t’jòs a no vèn da na vena
          rimplenida da vapòu dal frèit convertìt,
          coma flun che nisulnasulànt al mena;

          ma fòu a vèn da na fontana, tant pulìt,
          e par volej di Diu tant s’implenìs
          che par duti do li bàndis ben si divìt.

          Fòu a vèn na virtùt da una di sti bàndis
          ca cjoj la memòria d’ogni pecjàt;
          che altra a parta’n mins ròbis ben fàtis.

          Par chì al è’l Letè; mentri cal vèn clamàt
          Eunoè chel altri gjèt; ma nol zova
          se chì e là prima a nol vèn gustàt:795

          Tant pì alt d’ogn’altri gust stu gust796 al và.
          E encja s’a pòl belzà èsi sàsia
          la to sèit sensa diši roba nova,

          ti daraj n’altri corolari par gràsia;
          se ch’i dìs i no cròt ca ti sedi mancu grat
          se’n pì dal prometùt adès si spàsia.

          Chej che’n taj timps antìcs a’an poetàt
          l’etàt dal oru cun chel so grant bièl stà,
          forsi dal Parnàs di stu post si vèvin’nsumiàt.

          Chì l’umana radìs a era ’nocenta;
          chì s’jòt sempri primavera e ogni frut;
          nètar al è chistu, che ognùn797 al cjanta.”

          Alora’n davòu i mi eri voltàt dut
          vièrs i me poès, che cul so biel ridi
          a mostràvin di vej chistu ben sintùt;

          e lì di nòuf la biela fiòla a jodi.798







Cjànt Vincjanovèsin
          Cjantànt com’na fruta che’l so amòu no plata,
          via a veva paràt cu li so peràulis:
          ‘Beati quorum tecta sunt peccata!’

          E com’che nìnfis ca zèvin besòlis
          ’n ta l’ombrènis salvàdis, bramànt,
          chistu sì chistu nò, di godi dal soreli i ràis,

          alòr cuntra curìnt si veva movùt, cjaminànt
          sù pa la riva; e jò ghi stevi a par,
          cun pìsuj pasùs dongja di ic restànt.

          I nustri pas no’èrin nencj’un sentenàr
          cuant che li rìvis tal stes timp si vèvin voltàt,
          cussì ch’i zevi par là che par prin si fà clar.

          Encjamò un puc i vèvin cussì cjaminàt
          cuant che sta fiola vièrs me si veva ziràt,
          dišìnt: “Fradi, vuarda e tèn ben scoltàt.”

          E un lušòu dut ta’un un colp al veva ’luminàt
          par cà e par là la granda foresta,
          tant ch’jò’i vevi sùbit al lampà pensàt.

          Ma’l lampà, com’cal vèn al và a la svelta;
          chèl ’nvènsi, durànt, pì e pì’l splendeva,
          ch’jò’n tal pensej mi eri dìt: “Se ca’a chista?”

          E na biela melodìa si sinteva
          ’n ta l’aria luminoša, e in ta chel
          momènt sintùt i vevi di nòuf disprès par Eva.

          Che là ’ndà ch’ubidìvin cjera e cjèl,
          dom’la fèmina, apena’pen’ formada,
          no veva podùt sufrì di restà sot d’un vel;799

          sot dal cual, se devota a fòs restada,
          i varès sti ròbis cussì tant bièlis
          tant prin godùt e in ogni zornada.

          Intànt che jò chisti prin bielèsis
          dal eterno plašej i stevi godìnt,
          e bramòus di provà altri delìsis,

          davànt di nu, pròpit com’un fòuc ardìnt,
          ’nrošàda si era l’aria sot li fràscjs verdìs;
          e’l cjànt dal sun dols i zèvin zà sintìnt.800

          Se la fàn, O Vèrginis sacrosàntis,801
          o’l frèit o li vèis802 i vevi maj patìt
          par vuàltris, i vorès tant ch’adès m’judàdis.

          In me al vorès ’l Elicòn803 zì, e sùbit,
          e ca m’jùdi Urania pur cul so coru804
          ròbis dùris da pensà e mèti’n scrìt.

          Un  puc pì ’ndavànt, sièt àrbuj di oru
          tal someà a falsàvin il lunc trat
          che tra nu al era e sti ròbis d’oru;

          ma cuant ch’asaj visìn di lòu mi eri fàt,
          chel ogèt comùn805, che’l sens al ingana,
          nol pierdeva, pa la distansa, nisùn so àt,806

          la virtùt ch’a la rašòn discòrs ghi mena,807
          ca’èrin cjandelièrs a veva sùbit capìt,
          com’che'n tal cjantà sintùt a veva ‘ošana.’

          Flameànt’n alt al era stu afàr, ben definìt,
          na vura pì clar che la luna’n tal serèn
          da la miešanòt, plena, tal cjèl sclarìt.

          Voltàt mi eri, d’amirasiòn esìnt plen,
          al me bon Virgìlio, ca mi veva rispundùt
          cun vuj che di maravèa ’vèvin pur sen.

          Vièrs sti grandi ròbis al era ’lòr il me vuli zùt
          che vièrs nu plan plan si visinàvin,
          che pì fuàrt na spošuta si varès movùt.

          Cridàt mi veva la fiòla808: “Parsè ca àrdin
          i to vuj cussì tant vuardànt sti lùcis,
          e d’jodi se ca vèn davòu a làsin?”

          Zent i vevi alòr jodùt, com’a lòu guìdis,
          vignimi dongja dut di blanc vistìdis,
          un blanc cussì vif che di ca809 maj ti jòdis.

          A man sanca a splendèvin li àghis810
          ca mi rifletèvin e la me costa,
          s’jò’i la vuardavi, com’ca fàn i spièlis.

          Cuant ch’i’eri rivàt’n ta na punta justa
          che doma’l flun a mi tegneva distànt,
          par miej jodi ai me pas ghi vevi dàt sosta,

          e jodùt i vevi flamùtis parà ’ndavànt,
          che’n davòu a lasàvin strìchis coloràdis,
          ch’a pinej tiràs ghi someàvin811 tant;

          cussì che lì’n sù a restàvin distìntis
          sièt lìstis812, che chej colòus a vèvin
          che ’l arc a fàn dal soreli e di Delia i sèrclis.813

          In davòu, sti strichis a si slungjàvin
          pì dal me jodi 814; e chès’n ta li bàndis
          no pì di dèis pas a li separàvin.

          Sot un cussì bièl cjèl coma ch’jò i dìs,
          a doj a doj vincjacuatri vecjòs
          coronàs a vegnèvin di fleur di lis.815

          Dùcjus a cjantàvin: “Benedeta816 ti sòs
          tu ta li fìis di Adàm, e benedètis
          ca sèdin par sempri li bielèsis tos!”

          Dopo che i flòus e altri bieli erbùtis
          dirimpèt di me’n ta che altra riva
          lìbaris a èrin da che zens elètis,

          cussì coma lus na lus’n cjèl a tèn viva,817
          davòu di lòu a èrin cuatri nemaj818 rivàs
          c’una frascja ch’ognùn a coronava.

          Dùcjus a èrin cun sèis àlis dotàs;
          plènis di vuj li plùmis; e’i vuj d’Argus,
          se vìs a fòsin, compàis a sarèsin stàs.

          A contà ben, letòu, coma chi'u vevi jodùs,
          i no spìnt pì rìmis; altri da diši i’ai,
          tant ch’adès di pì i no dìs, po, di chìscjus.

          Ma lès Ezechièl, cal descrìf ben asaj
          com’ch’jodùs ju’a da là che il frèit al vèn,
          partànt cun lòu vint, nul e fòuc, pì che maj;

          cussì, com’ch’jodùs ti’u’as’n tal so dišèn,
          cussì, po, a èrin chì, fòu che li plùmis
          che da Zuan819 a vègnin, lasànt il so sen.

          In tal miès di chiscju cuatri t’jodèvis
          un cjàr, su do ròdis, dal aspièt trionfàl,
          che un grifòn820 lu tirava cu li so spàlis.

          Cun àlis àltis, ’l un’e l’altra tal e cual,
          tal miès al era fra li tre e tre lìstis;
          pasànt, a chìstis no ghi feva dal mal.

          Tant’n alt a zèvin da no podej jòdilis;
          d’oru al era chel tant cal era usièl,
          ma li altri pars blàncis a èrin, e ròsis.821

          No che Roma a varès podùt cun un cjàr cussì bièl
          fà contènt il Africàn o’l ver Augùst,
          ma chèl dal sol puc al era visìn di chèl;

          chèl dal soreli, che di svià Feto ’l veva vùt gust,
          e brušàt al era stàt pal preà da la cjera
          cuant che Gjove ’l era stàt misteriòus ma just.822

          Tre fèminis atòr da la roda destra
          a stèvin balànt; l’una di colòu ros
          che dal fòuc puc diferenta a era;

          l’altr’era coma se’n cjàr e vuès a fòs
          duta cuanta d’un bièl smeràlt fata;
          la tersa a pareva che nèif frescja a fòs;823

          prin stàighi davòu da la blancja a parèvin, e basta;
          ma dopo la rosa; e al cjànt di chista
          l’àltris a balàvin, a plan chìstis e chès a la svelta.
          Da la sinistra cuatri a fèvin fiesta,
          vistìdis di porpora, seguìnt il fà
          d’una di lòu: cun tre vuj tal cjàf, chista.824

          Davòu di dut’l grup ch’jodùt i vèvin ucà,
          èco chì doj vècjus variegàs taj vistìs
          ma ducju doj onèscj’ e sèrius’n tal so fà.825

          Un al era da la banda, secònt indìsis,
          dal grant Ipocrate, che la natura
          fàt a veva paj nemaj cun pì mèris;826

          chel altri’l mostrava la contrària cura
          cu’na spada cussì lustra e ’ngusada827
          ch’encja di cà dal flun mi feva poura.

          Dopo jodùs in d'avevi cuatri d’ùmil partada;
          e davòu di dùcjus un vecju besòu
          al vegneva, durmìnt, cun muša sveàda.828

          E scju sièt829, ch’intòr a partàvin il stes colòu
          daj vincjacuatri vècjus830, ma di gìlios
          nol veva’l cjàf ’ncoronàt nisùn di lòu;

          ma di ròšis sì e di altri flòus ròs:831
          da’un puc pì lontàn un al varès zuràt
          che daj vuj’n sù ognùn’n flàmis stàt’l fòs.

          E cuant che’l cjàr mi’era dirimpèt rivàt,
          sintùt a si veva un tòn, e che zens dègnis
          il so zì avànt a vèvin a colp ralentàt,

          e chì restàdis a èrin cun li prim’ insègnis.







Cjànt Trentèšin
          Tal momènt che il setentriòn dal prin cjèl,832
          che cognosùt maj nol à’l nasi nè’l tramònt,
          nè altri nul che da la colpa il vel,

          e che lì al tegneva ogni un pront
          a fà’l so dovej, com’cal fà’l pì bas833
          cun chèl che par zì’n puàrt si tèn tal timòn’n front,

          fer al era restàt, che’i vècjus ulì rivàs
          par prin tra’l grifòn e’l setentriòn stes,
          al cjàr voltàs si èrin coma par vej pas;

          e un di lòu, com’che’l cjèl mandàt lu vès,
          ‘Veni, sponsa, de Libano, al veva, cjantànt,
          vošàt tre vòltis, e’i àltris fàt a vèvin il stes.

          Coma che i beàs al ùltin invìt avànt
          si faràn, e svèls, ognùn da la so caverna,
          la cjàr so, rivistida, alelujànt;

          chì pur in ta la carosa divìna
          sent levàs si èrin, ad vocem tanti senis,
          minìstros e mesagèrs di vita eterna.

          Dùcjus a dišèvin: “Benedictus qui venis!”,
          flòus sparpajànt insima e dut atòr,
          “Manibus, oh, date lilia plenis!”

          Tal scuminsià dal dì, jodùt i vevi alòr
          la banda orientàl duta ’nrošada,
          e’un bièl serèn al veva’l cjèl dut atòr;

          e la muša dal Soreli a naseva ombrenada
          cussì che, par èsi temprada daj vapòus,
          a lunc i podevi tègnila joduda:834

          cussì dal dentri di na nula di flòus
          che da li mans angèlichis si alsava
          e colava dentri e fòu, plena di colòus,

          su un vel candìt e coronàt d’ulìva
          comparìt mi veva na fèmina sot vert mant
          vistida d’un colòu di flama viva.

          E il me spìrit, che belzà cussì tant
          timp pasàt al era ch’a la so prešensa
          stàt al era, cun maravèa e tremànt

          sensa che i me vuj a vèsin pì cognosensa,
          pal mòvisi di na so misterioša virtùt,
          d’antìc amòu835 sintùt i vevi la gran fuarsa.

          Prin ch’a la vista scumbusulàt i fòs dut
          da l’alta virtùt che zà mi veva trafìt
          tant prin, cuant ch’encjamò i’eri frutùt,836

          voltàt mi eri alòr a sinistra cul sòlit
          fà di un fiolùt cal cor vièrs la mama
          cuant che mal a si sìnt o cal è spaurìt,

          par dìšghi a Virgìlio, “Nencj’un drama837
          di sanc mi’è restàt ca nol stedi tremànt:
          chìscjus a sòn i sens da la vecja flama.”

          Ma Virgìlio nol era pì chì avànt;
          lasàt mi veva, Virgìlio, dols pari;
          Virgìlio, che pal me ben, ben ghi volevi tant;

          nè dut chèl pierdùt da l’antìca mari838
          zovàt’l veva’n muša di tègnimi sut,
          ma èco li làgrimis di nòuf cori.

          “Dante, parsè che Virgìlio al è zùt,
          no planzi; di planzi a no è ’ncjamò ora;
          che rašòn di planzi no ti’as ’ncjamò vùt.”

          Com’amiràliu che in popa e’n prora
          al vèn a jodi la zent cal ministra
          ’n ta altri nafs, e di fà ben a ju ’ncòra,

          ta la banda dal cjàr, che di sinistra,
          cuant ch’al sun dal me nòn mi eri voltàt,
          che par necesitàt chì si registra,839

          jodùt i vevi la fèmina che cun cjàf velàt
          i vevi prin jodùt sot angèlica fiesta,
          che cà dal flun vièrs me i vuj a veva levàt.

          Se ben che’l vel cal colava dal cjàf di chista,
          serclàt dut cun fuèis di Minerva,840
          no la lasava someà manifèsta,

          cun fà maestòus ic a si partava,
          parànt via pròpit coma chèl cal dìs
          ma’l parlà pì seriu’l tèn in risèrva:

           “Stà atènt! Stà atènt ch’jò’i soj Beatrìs.
          Com’ti sotu degnàt di vignì’n ta stu mont?
          No savèvitu che’i òmis a sòn chì beàs?”

          Jù mi era colàt il vuli’n ta la clara font;841
          lì jodùt mi eri, e’l vuli a colp in ta l’erba
          mi era zùt pa la vergogna ch’i vevi’n front.

          Cussì la mari al fì ghi par supiàrba,
          com’che parùt mi veva a mi; pars’che’l amàr
          dal benvolej pròpit tant a ni turba.

          Ic a veva tašùt; e’i ànzui d’insìma dal altàr
          ‘In te, Domine, speravi’ a cjantàvin,
          ma cun ‘pedes meos’ tašùt a vèvin tal cjàr.

          Cussì coma nèif’n taj trafs ch’encjamò a vìvin,
          ta la schena d’Italia si congela,
          che i vìns di Sclavònia842 chì a soflàvin,

          e in se stesa a si pièrt dopo ca si disgèla,
          basta che’l paìs ch’ombrena’l pièrt al rispiri,
          da someà fòuc cal font la cjandèla;843

          cussì sensa làgrimis e suspìrs i’eri
          prin dal cjantà di chej che sempri a cjàntin
          secònt li nòtis di chel eterno cori;844

          ma li so nòtis, dòlsis com’ca èrin
          dal so dòu par me a contàvin, com’se dìt
          “Parsè, siora, sigàighi tant?” a vèsin,

          il glas ca mi si’era ’ntòr dal còu ’ndurìt,
          aga e spìrit si veva fàt e, cun dolòu
          di vuli e bocja, fòu dal pet al era sparìt.

          Ic, restànt encjamò ferma’n tal pajòu
          dal cjàr, a duti li sostànsis pietòšis845
          li peràulis a ghi veva voltàt e’l so còu:

          “Sveàs i stèis vuàltris’n ta l’eterni lùcis
          cussi che nè nòt nè sun nè altra ora
          d’jodi sè che la jù al fà ’l omp v’impedìs;

          cul me rispundi duncja’l varà pì cura
          d’intimidimi chel là da li làgrimis
          che colpa e dolòu a sèdin di na mišura.

          No’è doma par òpera da li ròdis màgnis
          ca’ndirìsin ogni siminsa al so fin,
          secònt che li stèlis ghi sòn compàgnis,

          ma pa li gràsis dal benvolej divìn
          che vapòus tant als a àn che plovi lu fàn,
          che nu846 i no podìn jodi da visìn,

          chistu da zovenùt847 nol era lontàn
          par nuja, vìnt volùt, dal podej vej fàt
          ròbis cussì bièlis che gran virtùt a’an.

          Ma’n alc di brut e salvadi’l vèn cambiàt
          un cjamp mal semenàt e cultivàt
          cuant che pì’n gamba’l sarès s’al fòs ben ušàt.

          Par cualchi timp a tègnisi sù lu vevi judàt;
          fašìnghi jodi i me vuj zovenùs,
          a me i lu menavi, vièrs’l just voltàt.

          Apèn ch’al entrà i scjalìns si èrin vierzùs
          da la me second’etàt, e vita i vevi mutàt,
          cjòlt si veva luj da me, e’i vuj sos su ben altri 'èrin zùs.

          Cuant che da cjàr in spìrit i vevi cambiàt,
          e bielesa e virtùt cresuda mi’era,
          ben coma prima no mi veva pì vuardàt,

          sielzìnt invensi strada ca no era vera,
          lasànt che bùnis par imàginis fàlsis,
          che na promesa maj no rìndin intera.

          Zovàt a vèvin puc li me ’spirasiòns bùnis,
          che’n taj suns ghi lasavi o metevi’n mins;
          sti pròvis a èrin dùtis da luj ’gnoràdis!

          Tant jù al era colàt848 che ducju i argumìns
          su la so salùt tant mancu a vèvin judàt
          che la pierduda zent mostràighi e’i so turmìns.

          A è par chèl che’l cjamp daj muàrs i’ai višitàt
          e a chèl che’n ta stu post a lu à guidàt
          dut il me preà, planzìnt, ghi vevi partàt.

          Il alt destìn di Diu’l vegnarès violàt
          se da gustà al vès da mètisi l'àghis
          dal Letè sensa vej prin ben dimostràt

          chel pentimìnt che jodi a fàn li làgrimis.”







Cjànt Trentunèšin
          “O tu ch’i ti sòs di là di stu flun sant,”
          ’ndresànt il so parlà vièrs me, spuntìt,
          ch’encja la lama’l veva ’ngusàt, e tant,

          di nòuf  a veva tacàt, e cussì a colp seguìt:
          “Dìs, dìs: eše vera o no? a stà acuša
          ti’as di dà la to confesiòn in mèrit.”

          La me virtùt a era cussì tant cunfuša,
          che movùt si veva la vòus, ma prin smetùt
          a veva che da vignì fòu cjatàt a vès sfeša.849

          “Se pènsitu tu?” a veva dìt dopo un minùt.
          “Rispùndimi; che li bruti memòris
          l’aga no ti’a’ncjamò cjòlt via dal dut.”

          Poura e cunfušiòn, insièmit miscjàdis,
          di diši un sì pìsul pìsul a mi vèvin fàt sustà,
          ca si podeva capì doma vuardànt i làvris.

          Com’ca si romp la balestra al scatà
          par masa tensiòn da la cuarda e dal arc,
          e, debula, l’asta ’l sen a và a urtà,

          cussì ’i eri jò scopiàt sot di stu pešànt car’c,
          sbicjànt fòu làgrimis e grancj’ suspìrs,
          ’mpedìnt a la vòus di sunà fuàrt al larc.

          Alora ic a mi: “Pur savìnt i me dešìrs,
          ca ti menàvin a volej ben al ben,
          che altri bramànt, po, a si’è crumìrs,

          sè cjadènis o fosàl cussì tant plen
          i vèvitu cjatàt che, esìnt zùt pì avànt,
          sieràt ti vèvin il sperà di chistu ben?

          E sè di bon o di bièl cussì tant
          in ta la front daj àltris si vèvia mostràt
          da vèiti fàt cun lòu cjaminà ’ndavànt?”

          Dopo di vej un suspìr amàr tiràt,
          a stent par rispundi i vevi cjatàt la vòus
          che’i me làvris cun fadìja a vèvin formàt.

          Planzìnt i vevi dìt: “Daj bens dal mont i’eri golòus;
          e lòu cun fals plašej voltàt mi vèvin i pas
          cuant che lontanada850 vi èris daj nustri còus.”

          E ic: “Se tu ti tašès o s'i ti negàs
          sè ch’i ti confèsis, lo stes si savarès—
          da chèl che dut al sà—ognùn daj to malfàs!

          Ma ’lòr cuant che un al amèt da se stes
          di vej pecjàt, ca sù ch’i sìn nuàltris
          a’è com’ch’a smusà la lama’l gùa si metès.851

          E dal momènt che tu ti ti vergògnis
          daj to sbàlius, e pars’che n’altra volta
          èsi pì fuàrt ti tocjarà par rešisti li sirènis,

          pòja jù la rašòn dal planzi e scolta:
          ben ti sintaràs com’ch’in altra banda
          ’ndirisati dovùt a veva la me cjàr muarta.

          Nè natura nè art ti vèvin maj avonda
          plašej ufrìt com’li pars dal me cuàrp, cussì bièlis,
          ca èrin prešòn me, e a sòn adès ’n tà na buša fonda.

          E s’a ti veva mancjàt il pì grant daj plašèis
          cu la me muàrt, cuala maj roba mortàl
          podèvia dopo tirati’n taj so dešidèis?

          Ben ti varès dovùt, cun chel prin colp dal
          mont da li ròbis fàlsis, levati sù
          davòu di me, ch’i no eri pì tal e cual.852

          N’ocoreva lasà li to plùmis in jù,
          e spetà par pì plašèis, o da ninuta
          o d’altri bens che puc ti podèvis gòdiu.853

          ’L usielùt pìsul doj o tre a'n speta;854
          ma là davànt di chej usiej pì vècjus
          invàn si slargja la rèit o si saèta.”

          Coma i fioj, plens di vergogna e sidinùs,
          cuj vuj in cjera sbasàs, ma pur scoltànt,
          ricognosìnt ducju pentìs i so sbàlius,

          cussì i’eri jò; e ic dìt a veva: “Cuant
          che’l scoltà ti fà mal, alsa la barba,
          e pì dolòu ’ncjamò ti sintaràs vuardànt.

          Cun tant mancu rešistensa al sgoba
          il nostràl855 vint un rori a sbati jù,
          o’l vint cal vèn da la cjera di Jarba,

          ch’jò al so comànt il cjàf i vevi alsàt sù;
          e cuant che la me muša barba a veva clamàt,
          ben capìt i vevi cuant che cun me a la veva sù.856

          E'n tal momènt che la me muša si vev' alsàt,
          ca vèvin smetùt li primi creatùris
          di spandi flòus il me vuli al veva oservàt;

          e li me lùcis, encjamò puc sigùris,
          jodùt a vèvin Beatrìs che’l nemàl a vuardava,
          ch’un èsi besòu al era’n do natùris.857

          Di là dal flun e sot sè ca la velava,
          pì biela a someàva d’un timp pasàt,
          e tant miej da l’àltris, cuant ca era viva.

          L’urtìja dal pentimìnt tant mi veva becàt
          che di duti li ròbis che cjòlt mi vèvin
          dal so amòu, par chès i vevi un òdiu mat.

          Tancju displašèis il còu mi muardèvin
          che, scunfìt, colàt jù i eri; e chist lu sà
          chè che li cridàdis sòs liberàt mi vèvin.

          E cuant che’l còu di fòu ridàt mi veva fuarsa,
          la fiòla ch’i vevi ’ncuntràt besola
          di’n sù mi veva dìt: “La me man nosta lasà!”

          Tràt mi veva tal flun fin ta la gola;
          lì mi trainava e avànt a zeva
          su l’aga, lišera com’na gondula.

          Visìn ch’i’eri da la beàda riva,
          ‘Asperges me’ sintùt i vevi cun sun cussì dolsùt,
          che tant il recuardà che ’l descrivi puc’l zova.

          I bras a veva la biela zòvina vierzùt;
          sot’aga il cjàf mi veva tegnùt imbrasàt
          ’ndà che aga dal flun’nglutìt i vevi e bevùt.858

          Alora fòu mi veva tiràt e mi veva ufrìt, bagnàt,
          lì’n tal miès dal bal a li cuatri bièlis;
          e dal bras d’ognuna859 cujerzùt i eri stàt.

          “Nu’i sìn nìnfis chì, e’n cjèl i sìn stèlis:860
          prin che Beatrìs a vegnès jù’n tal mont
          ’l òrdin a vèvin vùt di èsighi masàris.861

          Ai so vuj ti partarìn; ma a chel gjocònt
          luši cal è dentri, i to vuj a’ngusaràn
          che tre862 la via, che jodi a pòsin pì a font.”

          Cuaši cjantànt a vèvin scuminsiàt; e par man
          tacàt sùbit a menami a vèvin davànt dal grifòn;
          vièrs nu voltada, Beatrìs ghi’era a man;

          e lòu dìt a vèvin: “Vuarda ben, vuarda benòn:
          davànt daj smeràldos metùt ti vìn
          da’ndà ch’Amòu zà ti veva fàt sinti pasiòn.”

          Mil dešidèris, che pì di flàmis a scuetàvin,
          fis a tegnèvin i mès ai so vuj lušìns
          che sempri sul grifòn fisàs a stèvin.

          Coma’l soreli’n tal spièli, no altrimìns,
          il grifòn taj so vuj863 al zev’a spielasi,
          mostrànt prin ’l un e dopo 'l altri daj so destìns.864

          A no’èria, letòu, da maraveàsi
          a jodi sta roba’n sè restà la stesa
          e zì’n tal so ìdul a tramutasi?865

          Plena di maravèa e contentesa
          l’ànima me di chel mangjà a gustava
          che pì’l sodìsfa, e pì a resta la fan la stesa.

          Di sè mostrànt ’ntànt la pì alta prova,
          in tal so fà, che àltris tre si èrin fàtis avànt,
          e ognuna al so cjànt celèst a balava.

          “Zira, O Beatrìs, zira’l to sguàrt sant,”
          a cjantàvin, “a stu chì ca ti è fedèl
          e che par jòditi al à fàt cussì tant!

          La gràsia ti preàn di cjòiti il vel
          da la to bocja, cussì che jodi’l posi ben
          sè che platàt ti tèns d’encjamò pì bièl.”

          O splendòu di lus che di sù sempri a vèn,
          cuj palidùt si àja fàt sot l’ombrena
          dal Parnàs o bevùt’n ta la so cisterna a plen

          sensa vej di fuschìa la mins plena
          tentànt di rìnditi com’ch’i ti’èris866
          la’ndulà che armonia’l cjèl ti dona

          cuant che’n tal clar da l’aria ti ti mostràvis?







Cjànt Trentaduèšin
          A èrin i me vuj cussì atèns e fisàs
          in tal disbramasi di dèis àis di sèit,867
          che’i me altri sens a èrin dùcjus sieràs.

          E lòu par chì e par là a vèvin parèit
          e puc interès; e cussì’l sant ridi
          a sè ju traèva cun l’antìca rèit!868

          Alòr’ la muša costrèt mi vèvin a mòvi
          vièrs la me sinistra che tre zòvinis,
          che “Masa fìs!”869 i li sintevi diši;

          ma la dispošisiòn d’jodi li ròbis
          cun vuj apena’dès dal soreli ’mbarlumìs,
          no mi lasava par nuja d' jòdilis.

          Ma dopo che’n stu puc di nòuf i jodevi lùcis
          (i dìs ‘stu puc’ doma par rispièt di chèl tant
          che atràt mi veva cu li so pars splèndidis),

          jodùt i vevi a man destra fasi avànt
          la gloriòša procesiòn, ca tornava
          cul soreli e li sièt flàmis870 davànt.

          Com’che sot i scùdos par salvasi a và
          na fila di soldàs, e a si zira cul sen871
          e, davòu, dut’l rest dal regimìnt’l stes al fà;

          cussì che milìsia dal celestiàl règn
          ch’avànt a zeva, a ni veva duta trapasàt,
          prima che il cjàr al ziràs il timòn.

          Alòr al era'l grup di zòvinis ’ndavòu tornàt,
          e’l grifòn al  veva movùt il cjàr benedèt
          sensa ca ghi vès nisuna pluma colàt.

          La zòvina che tiràt mi veva’n tal Lèt
          e jò e Stasio la roda i seguìvin
          che a fà la so orbita mancu a ghi mèt.872

          Stu alt bosc e vuèit cussì i torzeonàvin,
          colpa di chè ch’al sarpìnt ghi veva crodùt;
          e’i pas mišuràs dal cjànt angèlic i vèvin.

          A ghi varès forsi tre tìrus volùt
          di arco par rivà chì da’ndà ch’i èrin
          partìs, cuant che Beatrìs a vignì jù si veva metùt.

          ‘Adàm’ i'u vevi dùcjus sintùs ca murmuràvin
          dopo che ’torotòr d’un àrbul dut svistìt873
          di fuèis e d’altri fràscjs metùs si’èrin.

          Stu àrbul che di bràghis’l vèn pì ’mplenìt
          pì alt cal và, tant alt al è e tant miràt
          taj boscs da l’India ch’ognùn’l resta stupìt.

          “Beàt tu, grifòn, ch’i no ti sòs tentàt
          di becotà’n ta stu lèn cussì dols al gust,
          che doma mal di pansa’l fà dopo vèjlu sercjàt.”874

          Cussì, atorotòr di stu lèn robust,
          a sigàvin i’àltris; e’l nemàl alàt:
          “Cussì si mantèn la siminsa di dut’l just.”

          E voltàt al timòn cal veva tiràt,
          a lu veva tiràt al piè da la nuda frascja
          e chèl a ic cun ic lu veva lasàt leàt.875

          Cussì pur cu li nustri plàntis, cul miscjà
          da la gran lus di lasù cun chè ca vèn
          lušìnt davòu dal pès, che cuaši a tòcja,876

          prin si fàn sglònfis, e dopo a otèn
          ognuna il so colòu, prin che’l sol
          i so cjavaj al tachi sot altri dišèn;877

          fra ros’e viola, sens’altri pì ca pòl
          metìnt fòu colòu, a si rinòva la planta
          che prin’ a era sensa fueàn vert e mol.

          Jò’i no lu vevi capìt, nè chì no si cjanta
          il cjànt che la zent a zeva cjantànt,
          nè podùt i vevi di scoltà la cansòn dut’ cuanta.

          Se diši i podès com’ca si zèvin ’nsumiànt
          i vuj crudej da la Siringa878 sintìnt,
          i vuj che’l stà a lunc sveàs ghi vèvin costàt tant,

          com’un pitòu che dal so mistej s’intìnt
          encj’jò’i mostrarès com’ch’i mi eri 'ndurmidìt;
          ma chistu ca lu pitùrin àltris, volìnt.

          I pasi’nvènsi a cuant ch’i no’eri pì sturdìt,
          e i dìs che un grant splendòu sbregàt mi veva il vel
          dal sun e na vòus sintùt che dìt mi veva: “Leva sùbit!”

          Com’che a jodi i flòus dal milusàr, chel
          cal à ’l milùs cal fà i ànzui golòus,
          e che par chèl sempri fiesta si fà’n tal cjèl,

          Pieri e Zuan e Jacu, ducju timoròus
          e vinsùs, a èrin tornàs a la peràula
          che par rompi suns pì profòns a veva vòus,

          e jodùt pì no vèvin chej ca ghi fèvin àla,
          nè il Mošè nè il profèt Elia,
          nè dal mestri la so cambiada stola;879

          cussì i eri jò tornàt, e jodùt i vevi che pìa
          ca mi vuardava e che di indirìs
          a mi era prima stada lunc la roja.

          Alòr jò dut timoròus: “’Ndà ca è Beatrìs?”
          E ic: “Sot da li verdi fràscjs là’n banda
          ti la jòs sintada’n ta la so radìs:

          jòt la compagnìa ca la circonda:
          i àltris dopo’l grifòn in alt a stàn zìnt
          cu’na cansòn pì dolsa e profonda.”880

          E se alc di nòuf ic a steva dišìnt,
          jò’i no saj, ma’i saj che’n taj vuj zà mi’era
          chè ca veva’n sè dut’l me’ntindimìnt.

          Besòla ’era sintada’n ta sta cjera
          coma vuardia lasada lì dal plaustri881
          ch’al àrbul dal grifòn stàt leàt al era.

          Ta’un sìrcul ghi fèvin di sè un claustri
          li sièt nìnfis cun chej lumìns in man
          che protešùs a sòn d’Acuilòn e d’Austri.882

          “Uchì ti saràs par puc timp Silvàn;883
          ti saràs cun me par sempri sitadìn
          di che Roma ’ndulà che Crist al è romàn.

          Però, par chej che’n tal mont mal a vìvin,
          vuarda ben il cjàr, e chèl ch’i t’osèrvis,
          na volta tornàt là, scrif sù, che chej lu lèšin.”

          Cussì Beatrìs; e jò, dut orèlis,
          i’eri ai so comandamìns dut devòt,
          e com’da ic volùt, vuardàt i vevi sti ròbis.

          Cal sedi maj colàt jù cussì svelt, no cròt,
          un lamp di lasù dal nul scur, cuant ca plòuf
          da chel cunfìn che sì tant al è remòt,

          com’jò ’l usièl di Gjove jodùt i vevi fà’un tuf
          jù pal àrbul, rompìnghi la so scusa,
          ma encja tancju flòus e fueàn frèsc e nòuf;884

          e urtànt il cjàr cun duta la so fuarsa;
          che pleàt si veva com'na naf in buràscja,
          che’n mar a sufrìs da l’onda ogni scosa.

          Alòr dentri’l cjàr trionfàl, com’na frecja
          jodùt i vevi na gran volp ca saltava,
          e d’ogni bon past a  pareva secja;885

          ma li so còlpis spòrcis ghi mostrava
          Beatrìs ch’a colp ghi veva fàt voltà coda
          a sta bèstia’n pièl e vuès, che via a zeva.

          A stu punt, pa’ndà ch’era prin vegnuda,
          jodùt i vevi l’àcuila ca calava’n tal
          cjàr, lasànt ulì duta la so plumada;886

          e com’che fòu a vèn d’un ca si sìnt mal,
          cussì na vòus dal cjèl diši si veva  sintùt:
          “O navuta me, sotu cargada cussì mal?”

          Mi parev’alòr che la cjera si vès vierzùt
          fra li do ròdis, e che fòu’l vegnès un dragòn887
          cu la coda’l miès dal cjàr sbusànt sù dut;

          e com’espa che’n davòu a tira’l spunzòn,
          e la so troja di coda a se tirànt,
          e part dal font, lontanàt si era cun mal’intensiòn.

          Chèl restàt, com’che grama a fà ogni tant
          inta buna cjera, di pluma, data
          forsi cun chè di fà dal ben pì avànt,888

          si veva cujerzùt di nòuf, com’che cujèrta
          era stada l’un’e l’altra roda, e’l timòn, chel tant
          che un rispìr al tèn la bocja vièrta.

          Cussì trasformàt, stu edifìsi sant
          cjàfs al veva butàt fòu par divièrs poscj’ e bus,
          un par àngul e tre sul timòn là ’ndavànt:

          scju tre coma nemaj a èrin cornùs,
          ma i cuatri un cuàr sòu a vèvin par front:
          mòstrus com’chistu mai no’èrin stàs jodùs.889

          Sigura, cuaši com’rocja’n tal alt mont,
          sintada ’nsima na gran putanasa890
          jodùt i vevi che li sèis a smenasava un mont.

          E coma pauròus di pièrdi sta bujàsa,
          visìn di ic e dret al steva un gigànt;
          e ogni tant ’la busava, sta sosa.891

          Ma pars’che cun puc pudòu mi steva cjalànt,892
          di tant in tant, chel pindulòn di maròus
          da cjàf a piè la flagelava, e tant;

          e dopo, plen di suspièt e dut rabiòus,
          sleàt al veva’l mostri e pal bosc strisinàt,893
          che jodi pì i no podevi i colòus

          da la slondròna e dal nòuf nemalàt.







Cjànt Trentatreèšin
          ‘Deus, venerunt gentes,’ cussì alternant
          adès tre, dopo cuatri894 sta dols salmodìa
          li zòvinis a scuminsiàvin, lagrimànt;

          e Beatrìs, plena di suspìrs e pìa,
          chès a scoltava in maniera che puc
          pì a la cròus si veva cambiàt Maria.

          Ma dopo che l’altri vèrginis ghi vèvin dàt lòuc
          a ic di diši, si veva levàt dreta’n piè
          e rispundùt a veva, colorada coma’l fòuc:

          ‘Modicum, et non videbitis me;
          et iterum, bieli sòus mès e dilètis,
          modicum, et vos videbitis me.’895

          Dopo, dùtis sièt davànt li veva metùdis,
          e davòu di ic, doma cun sens, a veva metùt
          me, la fiola, e chèl cal era cun nuàltris.896

          Cussì a zeva, e’i no cròt ca vès podùt
          dopo’l nonu’n cjera pojà’l so dècim pas
          cuant che cuj so vuj’n taj vuj mi veva un lamp metùt;

          e cun trancuilitàt, “Vèn avànt d’un pas”
          mi veva dìt, “tant che s’jò a parlati mi mèt,
          ben dispòst a scoltami ti saràs.”

          E alòr, apèn’ch’i ghi’eri dirimpèt,
          mi veva dìt: “Fradi, parsè ch’i no ti àusis
          domàndis a fami? Domanda pur, e dret.”

          Com’chej ch’ai superiòus ghi fàn riverènsis
          cuant che cun lòu a stàn parlànt
          e a cjatà no rìvin li peràulis,

          cussì pur jò, ch’a parlà plan plan provànt,
          i vevi tacàt: “Madona, di sè ch’i’ai bišugna
          vu’i savèis, e di sè ca ghi zovarès897 tant.”

          E ic a mi: “Dal timòu e vergogna
          i vuej che tu ormaj ti ti lontànis,
          par no pì parlà com’un ch’in sun si lagna.

          Pensa che stu cjàr rot fin a li ròdis
          dal sarpìnt,  al era e nol è898; ma’l colpèvul
          la divìn’ vendeta’l varà’n ta li spàlis.

          No sarà sens’erèit par ogni sècul
          l’àcuila che’n tal cjàr lasàt a veva li plùmis
          che prin di preda lu vèvin fàt diàul;899

          ch’jò di sigùr i’jòt, e’i conti sti ròbis,
          ch’un timp ni partaràn stèlis visìnis,
          d’ogni intòp e sbaramìnt sigùris,

          che durànt chèl un sincsènt sinc e un dèis,900
          da Diu mandàt, al coparà la lara
          cul gigànt che cun ic al feva putanèis.

          A pòl dasi che la me storia scura,
          com’na Temi o Sfinx no ti persuàdi,
          par via che la mins a stropa na vura;901

          ma fra puc li ròbis a saràn li Najadi
          ca risolvaràn chistu enigma fuàrt
          sensa dan a blava o piòris fàighi chel dì.902

          Com’che da me a sòn dìtis, tenti necuàrt,
          cussì paj vifs sen ghi sòn sti peràulis
          che’l vivi nol è che’un cori vièrs la muàrt.

          E tèn pur in mins, cuant ch’i ti li scrìvis,
          di no platà com’ch’jodùt  ti’as la planta
          che chì a è stada robada do vòltis.903

          Chèl che di robala o di sclapala si vanta,
          cun bestèma di fàt Diu al ufìnt,
          che dom’par ušu sò creada ’la veva santa.

          Par vèila muarduda, volìnt e sufrìnt
          par sincmil àis e pì bramàt la prim’ànima
          a veva chèl che’l bocòn’n sè ’l era zùt punìnt.904

          Il to inzèn al durmìs s’a nol stima
          che par rašòn specjàl a è di gran mèrit
          sta planta e cussì sbatuda ’nsima.

          E se cròstis no ghi vèsin impedìt
          ai to pensèis di entrà’n ta la to mins,
          ca vèvin paj so guscj’ coma li mòris di Piram sufrìt,905

          par via di tàncjus vìsis visìns,
          la gjustisia di Diu, tal interdèt,906
          il just valòu dal àrbul ti varès’n mins.

          Ma parsè che jò’i ti jòt’n tal intelèt
          fàt di piera e, impietràt, coloràt
          cussì ch’imbarlumì ti fà la lus dal me det,

          i vuej lo stes, sinò scrìt, alora pituràt,
          ch’i ti lu pàrtis dentri di te, coma chèl
          cal torna cul bastòn cun pàlmis fasàt.”907

          E jò: “Cussì coma sera da sigìl,
          ca no cambia la figura stampada,
          da un al è adès ben segnàt il me sarvièl.

          Ma parsè cussì tant in alt elevada
          a svuàlia la vustra cjara peràula,
          che pì ca si prova, e mancu a vèn capida?”

          “Par ch’i ti cognòsis,” a veva dìt, “che scuela
          ch’i ti’as fàt, e com’che la so dutrina
          a capì a riva la me peràula;908

          e com’la vustra via da la divina
          a’è tant lontana cuant ca è la distansa
          da la cjera al cjèl che pì alt’l festina.”909

          Alora jò: “Cun duta la creànsa,
          da vu i no recuàrdi di vèjmi maj straviàt
          e’i no sìnt nisùn rimuàrs di cosiènsa.”

          “E se tu di chistu ti sòs dismintiàt,”
          ridìnt mi veva rispundùt, “tèn chistu ben a mins,
          che vuej stes l’aga dal Letè ti’as sercjàt;

          e se’l fòuc al era com’cal dìs’l fun taj camìns,
          dal to dismintià jodi si podarà
          che alc di colpa’n d’era’n taj to straviamìns.

          D’adès in sù nuda a s’jodarà
          ogni me peràula, o chès ca bàstin
          di èsi scujèrtis pa la to vista ’mpura.”

          Pì luminòus e na vura pì planìn
          si moveva’l soreli tal sercli di misdì,
          che cà o là lu jodèvin, secònt là ch’i èrin,

          cuant che fermàdis si èrin, com’che cussì
          al fà chèl che’ndavànt ghi và a zent cal scorta
          se nuvitàs al cjata uchì o ulì,

          li sièt fèminis910 ta un’ombrena smuarta,
          ’ndà che sot fuèis vèrdis e bràghis nèris,
          a scòrin che frèjdi ròis che l’Àlp a parta.

          Davànt di lòu, l’Eufràte e il Tigris
          fòu a parèvin sgorgà di na fontana,911
          e lasasi plan planìn, coma amìs.

          “O lus, o Gloria da la zent umana,
          se aga a eše chista ca si displèa
          da un prinsìpit e sè da sè a lontana?”

          Stu preà cussì mi’è stàt rispundùt: “Prèa
          Matelda di dìš’tilu.” E chì ’a veva rispundùt,
          com’cal fà un  che da colpa si dislèa,

          la biela fèmina: “Ti’era stàt dìt dut
          chistu belzà da me, e’i soj sigura
          che l’aga dal Lèt platalu no veva volùt.”

          E Beatrìs: “Forsi na pì gran cura,
          che a la memòria spès virtùt ghi gjava,
          ai so vuj si’a fàt la so mins dut scura.

          Ma jòt ’l Eunoè che di là ’l deriva:
          mènilu là, e coma che tu ti sàs,
          rianimèa la so mins, ca durmìva.912

          Coma bon cristiàn—e no coma i musàs—
          al fà so la voja da la voja d’àltris,
          apèn’ che i segnaj juscj’ a vègnin mandàs;

          cussì, dopo vej li me mans cjapàdis,
          movùt si veva la biela fèmina, e a Stàsiu
          cun tant bon fà ghi veva dìt: “Luj pur tu seguìs.”

          S’jò i vès, bon letòu, encjamò pì spàsiu
          da scrivi, un puc i vorès pur cjanta
          dal bon bevi che maj mi varès fàt sàsiu;

          ma parsè che’i sfuèis ducju plèns a sòn belzà,
          ordinàs par sta càntica seconda,
          pì’n là no mi lasa’l fren da l’art913 pasà.

          Cussì tornàt i eri da la sant’onda914
          dut rifàt, coma vis sànis e nòvis
          che di biej cjàfs a’n d’an pì che avonda,

          pùr e pront par zì lasù da li stèlis.







PARADÌS







Cjànt Prin
          La gloria di chèl che movi dut al fà,
          lušìnt in tal univèrs a penetra
          cun lus pì intensa uchì e mancu là.

          Tal cjèl, ’ndà che pì da la so lus vi’èntra,
          i eri jò, e contà li ròbis ch'i vevi jodùt
          nol sà nè’l pòl chèl che jù’l vèn da parzora;

          pars’che al so dešideri fašinsi visinùt,
          il nustr’ intelèt a si sprofonda tant
          che il recuardasi ’ndavòu al resta dut.

          Ma almancu di chel tant di stu post sant
          che podùt fà i vevi’n ta la me mins tešoru,
          i faraj adès materiàl dal me cjànt.

          O Apòl me bon, di st’ultin lavoru
          da la to virtùt fà ch’i sedi un cussì grant vàs
          da meretà ’l oràr, pal poèt dut oru.

          Fin a stu punt la man ch’i’ai vùt dal Parnàs
          mi’a bastàt, ma adès jùdimi pur tu
          a contà cun onòu la storia daj beàs.

          Tal me pet entra e ispìrimi tu
          cussì coma cuant che Marsia sfoderàt
          da la natura dal so cuàrp ti vèvis tu.915

          O valòu divìn, s'i ti mi vèns prestàt
          chel tant che l’imàgin finuta dal beàt regn
          figurà i posi, che’n mins mi’a restàt,

          rivà i ti m’jodaràs al to miej len916
          e coronami alòr cun che fuèis
          che la matèria’e tu i mi parèis degn.

          Rari vòltis, pari, a vègnin cjòltis917
          par segnà’l trionf d’un Sešar o poeta,
          colpa e vergogna da l’umani vòis,918

          che parturì plašèis’n ta la contenta
          deitàt delfica’l dovarès il ramusèl
          di Peneo919 cuant ch’a vignì godùt al parta.

          Na faliscjuta a pòl tacà un bièl foghèl:
          forsi davòu di me e cun pì biela vòus,
          si prearà par che Cir al rispundi dal cjèl.920

          Chì e là si fà alt, paj mortaj, luminòus,
          il lampiòn di stu mont; ma pròpit par là
          cuatri sèrclis al unìs con tre cròus,

          cun percors pì bièl e cun tant miej stela,
          fòu al vèn congjùnt, e la mondana cjera
          com’cal vòu al tempra e sigila.

          Fàt al veva di là matina e di cà sera
          chel post, o cuaši, e dut al era là blanc
          chel emisferi, e chì neri al era,

          cuant che Beatrìs, a sinistra, tal flanc
          so, jodùt i la vevi voltada vièrs il sol:
          nencj’ àcuila maj fisàt lu veva cussì al lunc.

          E pròpit coma ch’un secònt raj al pòl,
          e’l vèn, dal prin, fòu, e di nòuf’l torna’n sù,
          com’che sempri a la mari tornà’l vòu'l fiòl.

          Cussì dal so àt, paj so vuj vegnìnt’n sù
          in tal me imaginà, il me si veva pur fàt,
          e i vuj, pì dal nustr’ušu i vevi puntàt in sù.921

          Tant a è lècit là, che chì nol pòl èsi fàt
          da li nustri virtùs, par gràsia dal lòuc922
          che doma par l’omp al era stàt creàt.

          Jò’i no l’ai sopuartàt a lunc, nè tant puc,
          da no vej podùt jodi’l sfavilà ’ntòr
          coma’l fièr cuant che ruvìnt al vèn fòu dal fòuc;

          e a colp parùt mi'era che d’un dì il dì dut atòr
          cresùt al fòs, com’ se chèl che fà’l pòl sti ròbis
          n’altri soreli’l vès fàt zì atorotòr.

          Beatrìs duta’n ta l’eterni ròdis
          fisa cuj so vuj a steva; e pur jò
          da la sù cjòlt, su ic i vevi li me lùcis.

          Tal vuardala, cambià mi eri sintùt jò
          com’che cambiàt si veva Glauc, tal gustà l’erba,923
          coma àltris tal mar, pur luj in Dio.

          Significà’l trašumanà per verba
          no si pòl; ma ca basti sè che Glauc al veva fàt
          par chèl che gràsia’al à di provà stà “erba.”

          Se doma i’eri chèl ch’i ti mi vèvis creàt
          di nòuf924, grant ben che il cjèl ti govèrnis,
          tu ti lu sas, che la to lus mi’a’n alt partàt.

          Cuant che li ròdis ca zìrin etèrnis,
          par volej to, a mi’an a sè atiràt
          cu l’armonia che tu ti minìstris,

          mi vev’alòr parùt che’l cjèl dut cuant al era ’mpiàt
          cu la flama di Febo, che ploja o flun
          un lac cussì grant a no’a pròpit maj fàt.

          La nuvitàt dal lustri e dal grant sùn
          di savej la rašòn na voja’mpiàt
          mi veva granda tant ca no la crodarès nisùn.

          Alòr ic, che’l me al so còu a veva leàt,
          par tegni calmàt il me spirt comovùt,
          prin ch’alc i podès jò diši, a veva tacàt

          cussì: “Tu stes i ti t’insiminìs dut
          cun stu fals figurà, ch’jodi no ti pòs
          sè ch’i t’jodarès se pì’udisi ti vès vùt.

          Miga ti sòs in cjera, com’ch’i ti cròs;
          ma na saèta, ca scjàmpa dal so post,925
          coma te a no cò™r, che pì svelt cori fin là ti pòs.”

          Se’l prin dùbit mi veva cjòlt, e di chist i vevi vùt gust,
          dut suridìnt cu li so peraulùtis,
          un’altri ghi veva sùbit cjapàt il so post,

          e dìt ghi vevi: “Contènt i soj pa li ròbis
          ch’i’ai amiràt; ma’dès mi staj marveànt
          di com’che pì’n alt i vaj di scju cuàrps lišèis.”926

          Alora ic, il so cjàf un puc scjasànt,
          vièrs me a veva vuardàt cuj vuj impenserìs
          di na mari di front dal fì delirànt,

          e tacàt a veva: “Li ròbis, dùtis cuàntis,
          tra di lòu òrdin a àn, e chist’a è forma
          ch’al univèrs ghi dà qualitàs divìnis.

          Chì a jòdin l’altri creatùris l’òlma
          dal eterno valòu, che chèl stes al è’l fin
          pal cual dut stu òrdin doventàt al è norma.

          In ta stu ’nsièmit leàdis si tègnin
          duti li natùris, se pur divièrsis,
          stànt, cuj pì cuj mancu, al prinsìpit visìn;927

          e’n ta divièrs puàrs si spartìsin dùtis
          tal grant mar dal èsi, e a ognuna
          a ghi’è dàt ’l istìnt di zì’n ta li so àghis.

          Chist’istìnt al parta’l fòuc vièrs la luna;
          chistu’n ta ogni nemàl al è motòu;
          e dut in cjera al lèa e al raduna:928

          e no doma li creatùris ca sòn fòu
          dal intelèt di sta fuarsa a sòn sot,
          ma encja chès ca’an intelèt e amòu.929

          La providensa, che a dut chistu a prejòt,
          cu la so lus a fà’l cjèl930 sempri cujèt,
          ’ndà che pì svelt si zira chèl che dut al à sot;931

          e adès lì com’che par nu al è stàt decrèt,
          a n’invìa la fuarsa di che cuarda
          ca scata e’l bon a bàt’n ta sè ch’a a dirimpèt.932

          Ma com’che na òpera a no vèn formada
          sempri secònt la vera intensiòn da l’art,
          parsè ch’a rispundi la matèria a è sorda;

          cussì chistu percòrs al vèn spes stuàrt
          da la creatura che’l podej a à
          di zì chì o là, se ben che'l sen a à just e fuàrt.933

          E com’ch’ogni tant si pòl jodi a colà
          un folc da li nùlis, cussì ’l impùls prin,934
          distràt da fals ben, in cjera’l và a plombà.

          Basta maravèis, alòr, dal to cjamìn
          vièrs il alt; pensa invensi al rivulùt
          che dal di sù vignì jù a val i jodìn.935

          Gran maravèa a sarès di vej te jodùt,
          sensa ’mpedimìnt, la jù dut cuant sestàt,
          com’na flama che zì’n sù no vès podùt.

          E chì i vuj vièrs il cjèl a veva di nòuf voltàt.







Cjànt Secònt
          O vuàltris che’n ta na barcjuta mi stèis atòr,
          dešideròus di scoltà, e voja i vèis
          di zì davòu da la me nàf, che cjantànt a còr,

          tornàit pur a rijòdi li vustri rìvis:
          che forsi dut, s’i vi metèis in onda,
          restànt lontàn da me, i pierdarèsis.936

          L'onda ch’i cjapi no’è maj stad’esplorada;
          a mi’spira Minerva e Apòl mi guida
          e l’Orsa li Mùšis mi tegnin mostrada.

          Vuàltris pus che la mins i tegnèis alsada
          par godi’n timp’l pan daj ànzui, dal cual
          chì937 a si vif sensa maj vèjni avonda,

          i podèis ben mètivi in tal alt dal sal938
          cul bastimìnt vustri, davòu da la me agàr,
          prima che l’aga a torni tal e cual.

          Chej gloriòus che a Colchis ’èrin zùs pal mar,
          mancu mar’veàs si vèvin, che vuàltris i sarèis,
          cuant che Gjason jodùt a vèvin, bifòlc, ta l’agàr.939

          La sèit ch’i vèvin sempri vùt in ta li nustr’idèis
          in tal alt dal Empireo a ni partava
          svelta, cuaši coma’l cjèl che la sù i jodèis.940

          Jò’i vuardavi Beatrìs che’n sù a vuardava;
          e forsi tal timp che na frecja si distàca
          dal arco e a la so fin a riva,

          mi eri jodùt vignì indà ca taca
          che miràbil roba; ma chè ca era là941
          ben jodìnt sè ca mi feva ’mbacucà,942

          voltàt si veva vièrs di me, contenta e biela,
          e mi veva dìt: “A Diu dìšghi ben gràsis,
          ch’adès unìs ni’a cu la prima stela.”

          A pareva che na nula la cujerzès,
          duta solida e lustra e neta,
          com’adamànt che cun lus dal soreli a ardi al zès.

          Dentri di sè l’eterna margarita943
          a mi veva risevùt, com’che l’aga a surbìs
          un raj di lus e unida a resta.944

          S’jò i’eri cuàrp, e chì a no si capìs
          com’che na dimensiòn in ta n’altra a s’unìs,
          ca à di èsi se cuàrp in cuàrp a s’inserìs,

          alòr il me dešideri cjalt coma flàmis
          al sarès d’jodi che esensa945 ca mostra
          com’che Diu e ’l èsi nustri a sòn unìs.

          Ulà sè ch’i crodìn par fede a s’jodarà,
          sensa rašonalu, ma tant clar’l sarà chèl
          coma chè ch’i acetàn che par prin a è vera.946

          Alòr rispundùt i vevi: “Siora me, cussì fedèl
          com’che pì i no pòl èsi, ringrasiàlu i vuej
          che dal mont mortàl mi’a partàt in ta stu cjèl.

          Ma dišèimi: alc jò’i volarès savej
          daj sens scurs di stu cuàrp che la jù’n cjera
          Caìn a còntin ca si pòl jodi’n chej.”

          E ic cun bocja ridìnt: “Se sbaliàd’a era,”
          a veva dìt, “l’opiniòn da la zent mortàl
          bašada su sensasiòns, com’ca era,

          nosta fà alòr la part dal bašovàl
          e mar’veàti masa; chè ben ti sàs
          che fra sens e rašòn curt al è ’l intervàl.

          Ma dìšmi ’nvènsi sè che tu pensàt ti às.”
          E jò: “Chej che ca sù diferèns mi pàrin,
          in cuàrps pì rars o dens a sòn stàs creàs.”947

          E ic: “T’jodaràs com’ca s’impantànin
          tal fals li to idèis, se ben ti scòltis
          com’che cul me rašonà a s’intorgulèin.948

          L’otava sfera jodi vi fà lùcis
          a plen, e chès o par coma o par cuant
          lasù a vi mòstrin divièrsis mùšis.949

          S’a la diversitàt a fòs dovùt dut cuant,
          dùtis a varèsin la stesa virtùt
          spartida, tant al pìsul lumìn che’al grant.

          Divièrsis virtùs a’an alòr d’èsi frut
          di prinsìpis formaj, e chej, fòu che un,950
          a vegnarèsin, secònt te, ognùn distrùt.

          Duncja, se dal rar sti màcis colòu fun
          a sòn par dut o’n part secònt te caušàdis,
          al sarès di so matèria cussì dišùn

          stu planèt, o in tal mòut ca si spartìs
          il gras e’l magri ta’un cuàrp, cussì chist
          in sè’l cambiarès li pars dènsis e ràris.

          Se dal rar si tratàs, al sarès manifest
          in ta n’eclìs solar che trasparì a farès
          la lus, com’che nisùn cuàrp rar al rešìst.

          Ma chist nol è’l cašu, e alòr d’jodi a sarès
          ’l altri951, e s’jò chèl i zès a smuarsà,
          il to parej falsificàt al vegnarès.

          Se’l rar da na banda’o l’altra nol trapàsa,
          alòr lì un punt di èsi al varès
          che’l so opòst di zì oltri nol lasa;

          e di lì si riflèt’l raj che lus ghi dà’ai planès,
          cussì com’che colòu da veri’l vèn rifletùt,
          che plomp al tèn platàt davòu di se stes.952

          Ti dišaràs cal somèa pì scurùt
          uchì il raj che in ta altri bàndis,
          par via che di pì’n sot al vèn rifletùt,953

          ma in chistu cašu fà’i podarèsis
          un’sperimìnt, se provalu i volèsis,
          che font al è dal flun da l’idèis vùstris.954

          Tre spièlis ti ocòrin; doj ti’u pošisiònis
          no tant lontàn; il ters, pì lontanùt
          mètilu e pròpit in miès daj àltris.

          Davànt di lòu, ma a li spàlis metùt,
          fà ch’un lumìn al ilùmini i spièlis
          cussì che’l so raj a te’l vegni rifletùt.

          Se ben che la lus in tal miès da l’altri lùcis
          da li àltris a è pì pìsula, t’jodaràs
          che luminoša a’è coma li àltris.955

          Adès, com’ch’al bati daj ràis infogàs
          da la nèif al resta dut nut il sogèt,
          esìnt il colòu so e’l frèit cul cjalt scjampàs,

          alòr, cussì restàt tu’n tal to’ntelèt,
          di lus tant viva ’mplenìti adès i vuej,
          che stela lušìnt ti somearà dal aspièt.

          Dentri di chel cjèl dal divìn benvolej956
          atorotòr si zira un cuàrp957 che la virtùt
          al à di vej il èsi di dut sè ca è di miej.

          Chel cjèl958 ca ni tèn cun tancju vuj jodùt,
          chel èsi al spartìs in divièrsi esènsis,
          di luj distìntis, ma part dal so contenùt.

          I àltris ziròns in vàriis diferènsis
          li esènsis che dentri di sè a’an
          paj so ušus a dispònin coma simìnsis.959

          Scju òrgans dal mont zirànt cussì a vàn,
          com’ch’jodi ti pòs, da scjalìn a scjalìn,
          e di sù a cjòlin e di sot a fàn.

          Vuarda ben tu ch’i ti stàs scoltànt sidìn
          com’che a sè ch’i ti vus960 mi staj visinànt,
          che dopo ti pòsis tu fà da lumìn.

          Il motu e la virtùt d’ogni zìru961 sant,
          coma che pal fabri a è l’art dal marcjèl,
          i motòus als e beàs962 i'u stàn caušànt;

          e’l cjèl963 che tanti lucjùtis a fàn bièl,
          da la granda mins che movi’l fà e ’nforma964
          l’imàgin al cjoj par ogni so lumìn bièl.

          E coma che tal vustri pòlvar l’alma
          ta li so divièrsis pars a si difònt
          e ognuna di sti pars a ànima,

          cussì la ’nteligènsa—di chist tèn cont—
          a sparpaèa’l ben so’n ta li stèlis,
          movìnt atòr da l’unitàt dal so mont.

          L’angelica virtùt divièrsis lèghis
          a fà cuj presiòus cuàrps965 che ic a ispìra
          e taj cuaj, coma vita’n vuàltris, a s’unìs.

          Pa la 'legra natura966 da’ndà ca spira,
          la virtùt tal cuàrp misturada a lus
          com’che la biela lus’n tal vuli a si mira.

          Da chista a vèn chèl che da lus a lus
          al somèa diferènt, no da fìs e ràr:
          ic a è’l prinsìpit formàl ca prodùs

          secònt il so bon volej, il scur e’l clar.







Cjànt Ters
          Chel soreli967 che prin scjaldàt mi veva il pet,
          rivelàt mi veva la biela veretàt,968
          provànt e riprovànt969, e’l so dols aspièt;

          e jò, ch’i volevi tegni dimostràt
          che corešùt i’eri e sigùr doventàt,970
          par cussì dìšghi il cjàf i vevi alsàt;

          ma na višiòn a mi si veva prešentàt,
          ch’al jòdila tegnùt mi 'ngrimpava tant stret
          che di confesàmi mi eri dismintiàt.

          Coma ta un veri trasparènt e net
          amondi, o’n t’àghis lìmpidis e cujètis,
          ma no tant fòndis da no jòdighi’l lièt,

          a s’jòdin li nustri mùšis spielàdis,
          ma debulùtis, coma pèrlis’n blancja front
          ch’un puc a vòu par rivà a jòdilis;

          cussì, mùšis che tabajà ’volèvin un mont
          jodùt i vevi, e’n tal sbàliu contrari i eri colàt
          di chèl ch’amòu ’l veva ’mpiàt tra omp e font.971

          Al momènt che jò i vevi lòu notàt,
          ca fòsin figùris di spièli pensànt,
          par jodi cuj ca èrin mi eri ziràt;

          e jodùt no vevi nuja, e di nòuf  ’ndavànt,
          dret taj vuj da la me dolsa guida, i vevi vuardàt;
          ic’a rideva, e’i vuj sans ghi ardèvin tant.

          “Se ridi ti n’jòs, nosta èsi maraveàt,”
          mi veva dìt: “al è’l to pensà da frutùt
          che’n tal just il piè nol à ’ncjamò pojàt,

          ma ’torotòr si zira, com'ch'i vevi jodùt:
          chès ch’i t'jòdis a sòn veri sostànsis
          e’a sòn chì pars’che’l so voto no vèvin finìt dut.972

          Ma parla pur e cròdighi a chìstis;
          che la lus dal alt che contèntis li tèn
          chì a vòu che dùtis  si tègnin fèrmis.”

          E jò al spìrit cal pareva pì ben
          dispòst di contà, voltàt mi eri, dišìnt,
          com’omp che puntàt al è’n tal so dišèn973:

          “O spirt ben creàt, che’i ràis ti stàs godìnt
          da l’eterna vita, e’l ben so ti sìns
          che prin di vèjlu gustàt a nol s’intìnt.

          Gust i varès se adès ch’i sìn visìns
          il nòn to ti mi dišès e da la to zènt.”
          Alora ic, pronta e cuj vuj ridìns:

          “La nustra caritàt no’a nisùn intènt
          al just di sieràighi’l cancèl, com’la caritàt
          di chè che com'che ic a è a vòu vej la so zent.974

          Com’na vèrgin mùnia’l mont mi veva ospitàt,
          e se la to mins sù e jù mi vuarda,
          ch’jò i soj pì biela no ti tegnarà platàt,

          ma a ricognosarà ch’jò i soj Picarda,
          che, metuda chì cun scjù altri beàs,
          beàda i soj’n ta la sfera pì tarda.975

          I nustri afiès, ca vègnin inflamàs
          doma in tal plašej dal spìrit sant,
          gust a’an di èsi’n tal so òrdin formàs.

          E stu destìn, che bas al par d’èsi tant,
          dàt a ni’è stàt pars’che trascuràt i vìn
          i nustri vòtos, o lasàs ju vìn dibànt.”

          E jò a ic: “Cualchicjusa di divìn
          luši a s’jòt dal vustri tant bièl aspièt
          che cussì tant vi cambia da com’ch’i’èris prin;

          e prin d’adès no mi’eri’mpensàt, puarèt
          ch’i soj; m’adès m’juda sè ch’i ti mi dìs,
          ch’al recuardàmi a mi parta dirèt.

          Ma dišmi: vuàltris ch’i sèis chì contèntis,
          no dešideràišu di zì’n ta un lòuc
          pì alt ’ndà che pì visìn976 ghi sarèsis?”

          Cuj altri spirs a veva prin ridùt un puc;
          e mi veva dopo rispundùt cussì contenta
          ca pareva àrdi d’amòu dal prin fòuc:977

          “Fradi, di sè ch’i volìn a mi cujèta
          la caritàt stesa, ca mi fà volej
          doma sè ch’i vìn, che'l altri nol impuarta.

          Se di zì pì’n alt i vèsin da volej,
          puc d’acòrdu’l nustri dešideri’l zarès
          cul volej di chèl che chì ni vòu vej;

          e chistu chì ben d’jodi ti podarès
          se di èsi'n caritàt a’è chì necesitàt,
          e se la so natura di capì ti vès.

          Ànsi, a ghi tòcja a stu èsi beàt
          tègnisi dentri dal alt volej divìn
          par che di doj volèis un sòu’l vegni formàt;

          cussì che com’da scjalìn a scjalìn i stìn
          in ta stu regnu, a dut il regnu ghi plàs
          com’pur al re ch’al so volej ni tèn visìn.

          In ta la so volontàt a è la nustra pàs:
          ic a è chel mar che vièrs di chèl dut s’inclìna
          ’n tal mont, fin i ànzui da ic stàs creàs.”

          Clar mi’era alòr com’che ducju i cjèj a èrin
          paradìs, encja se pa la gran gràsia
          dal Creatòu ducju compàis no la godèvin.

          Ma com’ca capita ch’un mangjà al sàsia
          e di un’altri a resta la gola,
          che d’un si vòu e dal altri si ringràsia,

          cussì fàt i vevi jò, cun fàt e cun peràula,
          par capì da ic cual’ ca era la tela978
          che’l tesi nol era ’ncjamò zùt a finila.

          “Par vita buna e grant mèrit a è ulà,
          pì’n sù,” mi veva dìt, “na fèmina979 che nòrmis
          a’a dàt al mont par cuj sì si vistìs e vela,

          che fin al murì, dì e nòt, cun chel nuvìs980
          si stedi ch’ogni voto al aceta
          se fàt al è cun amòu e bòis propòšis..

          Par zìghi davòu, lasàt i vevi da zovinuta
          il mont, e il so àbit981 i vevi vistìt
          cul propòšit di vivi la so vita.

          Ma alora òmis di puc bon propòšit
          fòu mi vèvin tiràt da la dols’claušura.
          Diu’l sà ben cuant che dopo i vevi patìt.

          E chist’altri splendòu ch’a te si mostra
          a la me destra indà cal stà ardìnt
          di dut il luši da la sfera nustra,

          sè che jò’i ti dìs di me, ic a s’intìnt:
          mùnia a era, e ic pur a veva cussì pierdùt
          il vel da chej982 che puc a’n vèvin di sintimìnt.

          Di rimètila’n tal mont a vèvin podùt,
          cuntra’l so volej e la bun’ušansa,
          ma’l vel dal so còu jù nol è maj vegnùt.

          Chista a è la lus da la gran Costansa
          che pròpit dal secònt vint di Soave
          dàt a veva la tersa e ùltima potensa.”983

          Cussì mi veva parlàt e dopo tacàt a veva l’Ave
          Maria a cjantà e cjantànt a era svanida
          com’alc che’n t’aga scura ’nglutìt al è.

          I me vuj che chel tant la vèvin seguida
          che pusìbul ghi’era, a la fin
          si vèvin ziràt vièrs l’imàgin’ lìmpida

          di Beatrìs e lì fìs a restàvin;
          ma chè cun’un lamp ferìt a veva'l me sguàrt
          cussì ch’in alt i me vuj restà no podèvin;

          par chèl di domandàighi i vevi fàt ritàrt.







Cjànt Cuàrt
          Fra doj plàs, 'l un dal altri altritànt bon
          e distànt, un omp lìbar al morarès
          di fan prin che d’un al cjolès un bocòn;984

          cussì’l starès un agnèl’n miès da li bràmis
          di doj lùpos crudej, di ognùn temìnt;
          e cussì’l starès un cjan tra do dàinis:985

          par chèl, s’jò’i taševi, d’incolpami no intìnt,
          nè di laudami; taši mi tocjava,
          daj me dùbis tal stes mòut pocàt esìnt.

          I taševi, ma’l dešideri me s’jodeva
          ’n ta la me siera, e’l me domandà cun chèl;
          pì clar di cussì èsi nol podeva.

          Fàt a veva Beatrìs com’che fàt’l veva Danièl,
          da Nabucdònošor calmànt la colera
          che rindùt lu veva cussì tant crudèl;986

          e dìt a veva: “Ben i jòt com’ca ti tira
          uchì e ulì ’l un e 'l altri dešideri,
          che diši no ti pòs sè ch’ti preferìs na vura.

          Tu ti rašònis: ‘Se'l volej bon al resta e lišeri,
          la violènsa d’àltris par cuala rašòn
          a ghi cjòlia mèrit al me dešideri?’

          E di dubità ti somèa pur bon
          il tornà da l’ànimis’n ta li stèlis,
          secònt sè cal à dìt il Platòn.987

          Tal to volej a pòchin sti domàndis
          duti dos compàgnis; ma’i vuej par prin

          tratà la pì sindiòsa di chist' idèis.988

          Daj Serafìns, chèl che a Diu ghi’è pì visìn,
          Mošè cal sedi o Samuel o chel Zuan,
          il un o’l altri, o Maria, dišìn,

          ta un’altri cjèl di sigùr a no stàn
          che chiscju spìris che adès ti'as jodùt
          che’n tal so èsi pì o mancu’l stes timp a’an;989

          ma dùcjus a fàn bièl il prin zir par dut,
          e ognùn al gòt, tal mòut so, il dols stà
          ’n ta stu post dal spirt eterno intìnzùt.

          Chì a si pòsin jodi, no parsè che chista
          a è la so sfera, ma coma un sen
          dal pì bas di st’alta sfera celesta.990

          Stu parlà ’ghi zòva pì al vustr’inzèn,
          che doma di sè ca è sensìbil al capìs,
          che’n sèguit al intelèt a si rìnt dègn.

          La scritura cussì a l’inteletuàlis
            vùstris si adàta, e piè e man
          a Diu, altri intindìnt, ghi atribuìs;

          e la Glišia Santa, cun aspièt umàn
          Gabrièl e Michèl vi raprešenta,
          e chel altri che Tubia rifàt al à san.

          Chèl che Timeo991 da l’ànimis al conta
          a nol è coma chèl che chì i jodìn,
          encja s’al pàr cròdighi a sè cal conta.

          Li ànimis ta li so stèlis a tòrnin,
          al dìs, crodìnt d’èsi da chì distacàdis
          cuant che natura i cuàrps a vòu ca ’nfòrmin.992

          Ma forsi n’ocòr cussì capì sè cal dìs,
          e a pòl ben dasi, encja s’a no pàr,
          ch’intìndi nol voli ròbis ridìculis.

          Se’nvènsi al intìnt laudà’l rotònt altàr993
          cun mèrit o colpa, alora forsi
          alc di just al riva a meti al ripàr.994

          Mal capìt, stu prinsìpit a stuàrzi
          al è zùt cuaši dut’l mont, cussì che Gjove pur,
          e Mercùri e Mars nomàs sòn stàs cussì.

          L’altr’idea che di chè no ti sòs sigùr
          mancu velèn a’a, pars’che la malìsia
          so asaj no è par rìnditi impùr.995

          Se justa a no par la nustra gjustìsia
          ai vuj daj mortaj, al è pur argumìnt
          di fede e no di bruta erešìa.

          Ma par cal posi’l vustri rašonamìnt
          penetràighi ben in ta chista veretàt,
          ti faraj contènt, com’ch’i ti stàs volìnt.

          S’a si’a violènsa cuant che il violentàt
          a nol juda par nuja chèl cal sfuarsa,
          alòr un spirt cussì a nol vèn scušàt;

          che’l volej, s’a nol vòu, no si smuàrsa,
          ma’l fà, com’ca ghi’è naturàl di fà al fòuc,
          encja se mil vòltis si gh’impòn fuarsa.996

          Par chèl, se chèl a si plèa tant o puc,
          la fuarsa’l juda, e chìstis cussì’an fàt,
          che tornà a varèsin podùt’n tal sant lòuc.

          Se’l volej pròpit intej al fòs stàt,
          com’chèl di Sa’Lurìns’n ta la grilia metùt997
          e di Musio ch’a la so man dur si veva mostràt,

          e tornà’n claustri ’varèsin cussì podùt,
          so vera cjaša, na volta liberàdis;998
          ma’un volej cussì grant si lu’a di rar jodùt.

          E sti peràulis, s'i ti li’as capìdis
          benòn, il rašonamìnt a tègnin anulàt
          ca ti varès turbàt ben altri vòltis.

          Ma èco ch’i ti’as n’altra dificltàt
          da afrontà, e besòu no ti rivarès
          a svinculati: ti restarès prin stracàt.

          Ta la to mins chist’i’ai jò lasàt imprès
          che ànima beàda bušìis a no dìs
          pars’che dongja a ghi stà a Diu stes;

          e da Picarda dopo ti sintèvis
          com’che Costànsa al vel ghi era stada fedèl,
          cussì ca somearès che chì a mi contradìs.

          Tanti vòltis, fradi me, a si fà chèl
          che par scjampà’l perìcul, e a malavoja,
          a si fà chèl, com’ch’i dìs, cal è puc bièl;

          com’Almeòn che, se pur cun pucja voja,
          preàt dal pari, so mari al veva copàt,
          e mòstru si veva cussì fàt, cuntra voja.

          Uchì i vuej ch’i ti tègnis ben pensàt
          che violensa e volej a’nsembrasi a vàn
          e sè cal ufìnt nol vèn sempri scušàt.

          Il volej asolùt a si opòn al dan;
          ma chel tant e basta a ghi cunsintìs
          che sinò si varès pì ’ncjamò malàn.999

          Duncja, cuant che Picarda di chèl a dìs,
          dal volej asolùt, e no d’altri1000, a’ntìnt,
          cussì che tant ic che jò i dišìn ròbis vèris.”

          Dal sant flun chistu al era ’l ondulamìnt
          cal sgorga da’ndà che dut’l ver al vèn;
          cussì dut contènt mi veva fàt il so rašonamìnt.

          “O divina, amada dal prin ben,”
          alòr i vevi dìt, “che cul parlà m’inònda
          e scjàlda tant che sempri pì vif mi tèn,

          la me afesiòn a no è asaj fonda
          par rivà a favi gràsia par gràsia;
          chist lu farà chèl cal jòt e’l pòl avonda.

          Ben i jòt che maj, ma maj, no si sàsia
          ’l intelèt nustri s’a nol vèn luminàt
          da Diu, che sinò il ver maj, po, no si’a.

          Tal ver divìn a si mèt1001, com’ nemàl ’ntanàt,
          apèn ch’a luj s’unìs; e ghi resta unìt:
          sinò se’l valarèsia’l dešideràt?

          Al nàs par chèl, coma menàdis’n ta li vis,
          al piè dal ver il dùbit; e a è natura
          ca ni pòchi sempri pì’n alt vièrs li pìchis.

          Stu chì m’invida, chistu mi sigura,
          madona me, di domandavi cun rispièt,
          di n’altra veretàt, ca mi’è scura.

          Al pòsia ’l omp dà sodisfasiòn, puarèt,
          ai vòtos mancjàs cul fà daj altri bens
          ch’al Alt ghi somearèsin ognùn corèt?”

          Beatrìs mi veva vuardàt cuj so vuj plens
          di lušìgnis di amòu, cussì divìns,
          che rindùt mi eri al so splendòu intèns:

          calàs mi èrin i vuj, e scurida la mins.







Cjànt Cuìnt
          “Se ’nformada ti mi jòs dal vif amòu
          che di compaj in cjera no si jòt sen,
          cussì che daj vuj tos i vìns dut il valòu,1002

          nosta fati maravèis, che chist’ al vèn
          dal jodi perfèt, cussì che un ben jodìnt,
          il piè al mòuf vièrs il ben jodùt ben.

          Ben i’jòt com’che zà al và risplendìnt
          tal to intelèt il eterno luši
          e, jodùt, dom’par chèl e sempri’l và ardìnt;

          e, s’altri’l vustr’amòu al và’a seduši,
          altri a nol è che di chèl  na olma
          mal capida che chì si la jòt straluši.1003

          Savej ti vùs se’n altri mòut, e coma,
          compensà si pòl pal mancjàt voto, tant
          che di pari pas a zèdin il Alt e la vustr’alma.”

          Cussi Beatrìs scuminsiàt a veva stu cjànt;
          e com’un che’n tal dut diši si tèn butàt,
          a veva continuàt cussì’l so discòrs sant:

          “Il miej regàl che Diu, di so maestàt
          creànt al à fàt e da la so bontàt
          cussì ben si riflèt e tant al è apresàt,

          al è stàt chèl di dàighi al volej libertàt;
          che doma li creatùris inteligèntis,
          il Signòu dùtis di chista al à dotàt.

          ‘Adès t’jodaràs, se tu ti mi seguìs,
          ’l alt valòu dal voto, se cussì al è fàt
          che Diu’l cunsìnt cuant che tu ti cunsìntis;

          chè, tal stabilì tra Diu e ’l omp il pat,
          sacrifìsis si fàn di stu tešoru,
          zà minsonàt, e si'u fàn cul stes àt.1004

          Duncja, cun sè a si pòsia scambiàlu?
          Se ben ti cròdis d’ušà chèl ch’i ti’as ufrìt,
          dal mal cal vèn d’àltris, fà’un bon lavoru.

          Che sè ch’i ti dìs al è just ti’as zà ben capìt;
          ma la Glišia Santa a dà dispensa,
          contrària, si pensarès, da sè ch’i’ai dìt;

          chì alòr a è miej ch’i ti fèdis pauša
          par dàighi timp al mangjà ch’i ti’as mangjàt
          che d’un bon digerì nol resti sensa.

          A chèl ch’i ti spieghi tenti ben sveàt,
          e tègnilu cont; che a no è siensa
          chè di vej alc capìt ma no conservàt.

          Do ròbis a ocòrin par vej l’esensa
          di stu sacrifisi1005: la prima ’è chista,
          chè ca si fà1006; l’altra a è la promesa stesa.1007

          Di st’ùltima maj si pòl diši “basta”
          prin da la so fìn; e di chèl ti pòs
          adès ben jodi di sè ca si trata:

          par chèl necesari ghi’era ai Ebrèos
          di ufrì, encja se chèl ca ufrìvin
          permutà’l podeva, com’ch’al curìnt ti sòs.

          Che altra, la matèria stesa, dišìn,
          a si pòl forsi, cuj sàja, scambiala
          cu n’altra, sensa che'n colpa i zèdin.

          Ma che nisùn il cargu da la spala
          di so volej’l cambi se prin voltada
          no’è stada la claf blancja e la zala;1008

          e ogni permutasiòn a è ’nvàlida
          se la matèria vecja’n ta la nova
          com’l cuatri’n tal sèis a no vèn tegnuda.1009

          Ma s’alc i vìn che cul so valòu al và
          dut scuilibrànt cualsìasi balansa,1010
          altra matèria alòr’ puc a zova.

          Il voto a nol è monada, se ben si pensa:
          fedej bišugna èsi, tegnìnt ben badàt
          di no fà com’ Jefta cu la so promesa;1011

          ca sarès tant miej s’al vès dìt: ‘Mal i’ai fàt,’
          che, mantegnìnt, fà pešu; e cussì cretìn
          jodi ti pòs che’l gran duce daj Grecs al era stàt,

          che planzi al veva fàt Ifgenia’n tal so aspièt ninìn1012
          che planzi’al fàt di sè i triscj’ e i bòis
          ch’a un cussì crudèl cult maj crodùt ghi vèvin.

          Tal mòvisi, Cristiàns, sèrius d’èsi i vèis;
          no stèit èsi coma na pluma’n ta ogni vint,
          pars’che lavàs d’ogni aga i no vegnèis.

          I vèis il nòuf e il vecju Testamìnt,
          e’l pastòu da la Glišia ca vi guida:
          vi basta chistu pal vustri salvamìnt.

          S'i sintèis da la malvoja la clamada,
          òmis a bišugna ch’i sèdis, no piòris,
          che ’l Ebreo no vi fedi na riduda.1013

          No stèit coma ’l agnèl fà cal lasa li tètis
          di so mari1014 e, taj so saltùs dut atìf,
          a la fin a si parta ’ntòr ròbis brùtis.”

          Cussì Beatrìs a mi, com’ch’jò i scrìf;
          dopo cun tant dešideri si veva voltàt
          vièrs ’l alt indulà che’l mont al è pì vif.1015

          Il so taši e’l so aspièt dut cambiàt,
          la me granda voja a vèvin stupidìt
          di vèighi ’ncjamò tanti domàndis fàt;

          alòr, com’na frecja che’l sen a tèn culpìt
          prin che’l spac al vedi di tremà smetùt,
          che zà rivàs i’èrin tal secònt cjèl1016 i vevi capìt.

          Beatrìs i vevi chì cussì contenta jodùt
          che pì vièrs la lus di chel cjèl a zeva
          e pì e pì’l luševa’l pianeta’n dut.

          E se’n ridi la stela si cambiava,
          cussì encja jò, che la me natura
          a tramutà sempri a mi partava!

          Com’ta na vasca di pès, calma e pura,
          atiràs a sòn i pès a chèl cal vèn di fòu,
          e vièrs chel pàscul a vàn cun primura,

          cussì un miàr jodùt i'n vevi jò cun splendòu
          vignì vièrs di me, e d’ognùn si sinteva:
          “Eco chèl1017 che pì grant’l farà’l nustr’amòu.”

          E pròpit com’ch’ognùn vièrs nu’l vegneva,
          jodi’l feva’l spirt di contentèsa plen
          in ta la lus clara che’n luj a splendeva.

          Di chèl che chì a taca, letòu, pensa ben
          coma ch’i ti ti sintarès tormentàt
          se di zì avànt i no farès pì sen;

          e t’jodarès tu com’che dešideràt
          i vevi da lòu di sinti com’ca èrin,
          cussì com’ch’ai me vuj si vèvin mostràt.

          “Beàs chej che, com’te, i trònos a jòdin
          dal triònf eterno par vej la gràsia
          vuda prin che la milisia1018 a bandònin!

          Dal lustri che par dut il cjèl si spàsia
          impiàs nu’i sìn; e s'i ti dešìderis
          di nu savej, ti dišarìn sè che chì si’a.”

          Cussì a mi veva un di chej sans di spìris
          dìt; e alòr Beatrìs: “Domanda pur,
          e cròdighi com’a peràulis divìnis.”

          “Ben jò i jòt com’ch’i ti t’inglùsis sigùr
          tal luši che daj to vuj a ti vèn fòu
          e che’nflamàt’l vèn dal to ridi pur;

          la me mins, bunànima, savej a vòu
          cuj ch’i ti sòs, e parsè che chì ti àrdis,
          in ta la sfera che d’altri1019 a risèif’l lušòu.”

          Sti peràulis ghi vevi dìt a la lus, e drètis,
          che prin mi veva parlàt, e ic lušìnt
          pì di prin si veva fàt, e tant, al sìntilis.

          E com’il soreli ca si plata ridìnt
          di masa lus, com’che’l cjalt’l tèn rošeàt
          chel vel di vapòu ca lu stà cujerzìnt,

          pal so grant gjoldi mi si tegneva platàt
          dentri dal so raj luminòus il spìrit sant;
          e cussì rispundùt mi veva, in sè dut sieràt,

          in ta la maniera cal cjanta’l pròsin cjànt.1020







Cjànt Sest
          “Dop’che Costantìn l’acuila ’l veva voltàt
          cuntra’l cors dal cjèl, che ic a veva seguìt
          davòu dal antìc1021 cun Lavinia maridàt,

          sent e sent’àis e pì, in tal lontàn lìmit
          d’Europa ’l usièl di Diu si veva tegnùt
          in ta l’altùris da’ndà cal era prin1022 partìt;

          e da l’ombra da li plùmis sàcris, dut
          il mont da lì ’l veva governàt, di man a man,
          e plan plan ta la me man al era cussì vegnùt.

          Sešar i soj stàt, e i soj Gjustiniàn,
          che par volej dal Signòu, benevolènt,
          li lègis i’ai ben rafinàt, di me man.1023

          Ma prin ch’a l’òpera i stès lì atènt,
          ch’una natura1024 Crist al vès, e no dos,
          i crodevi, e di chist i’eri contènt;

          ma alora’l benedèt Agapitos,
          grandìsin pastòu, a la fe’ sincera
          indresàt mi veva cu li peràulis sos.

          Crodùt ghi vevi, e sè che so fede a era,
          cussì clara joduda la vevi com’ch’i vevi sempri jodùt
          ta na contradisiòn la falsa e la vera.1025

          Apèn che cu la Glišia i piè i vevi movùt,
          par gràsia so Diu a mi veva ispiràt
          il grant còmpit1026, e dut’n luj mi eri metùt;

          al me Belizàr li àrmis ghi vevi fidàt,
          e chist’al cjèl stes a ghi veva plašùt1027 cussì tant,
          ch’al lavoru1028 pì ’ncjamò mi eri butàt.

          Par rispundi a la prin domanda1029, pì avànt
          n’ocòr ch’i zedi; ma la so condisiòn
          a mi custrìns di zìghi pì in davànt

          par ch’i t’jòdis cun se sorta di rašòn
          ca si mòuf cuntra chel sacrisant di sen1030
          tant chèl ca lu fà so com’chèl ca lu opòn.1031

          Jòt cuanta e cuala virtùt cal veva fàt degn
          di riverensa; e'n tal momènt al veva tacàt
          che Palànt al era muàrt par conferighi’l regn.

          Tu ben ti sàs che’n Alba a si veva ‘ncjašàt
          par trešinta àis e pì, fin che fin’n fin
          dom’par luj i tre e i tre a vèvin lotàt;1032

          cussì pur dal mal da li Sabìnis fin
          al dolòu di Lucrèsia ben i ti sàs
          com’che i sièt re vinsùt a vèvin dut il visìn.1033

          Ti sàs pur sè cal veva fàt1034 cuant che’n taj bras
          daj Romàns partàt al era stàt cuntra Pir e Bren
          e cuntra comùns1035 e principalitàs;

          e da chì’l vèn’l Torcuàt e’l Cuìns, cal otèn
          daj cjavielàs’l nòn1036, e i Dècjus e i Fàbius,
          famous, che di laudà volentej ghi tèn.

          Par cjera ’sòn i Àrabos da luj stes metùs
          che davòu dal Anibal a’an pasàt
          chej valòns alpìns da l’àghis tos, Po, scorùs.

          Sot di luj, da zovinùs, a vèvin trionfàt
          Sipiòn e’l Pompèo; e là che nasùt
          ti sòs, sot’l Fièšul1037, tant amàr al era stàt.

          Alòr, al timp che dut’l cjèl al veva volùt
          a so mòut rindi dut’l mont serèn,1038
          Sešar al veva cjòlt e, Roma volìnt, tegnùt.

          E chèl che fàt al veva dal Var fin al Ren,
          jodùt a vèvin il Isàr e’l Er, coma pur’l Sena
          e ogni val indà che ’l Rodàn al è plen.1039

          E chèl che fàt al veva dopo’vej lasàt Ravena
          e saltàt’l Rubicòn, di un svualà al era stàt
          tal che nè bocja a pòl contà nè pena.

          Dut armàt si veva dopo vièrs la Spagna voltàt
          e, pasàt Duràs, Farsàlia ’l veva bastonàt,
          cussì che fin tal Nil cjalt ’l dolòu al era rivàt.1040
          Vièrs Antandri e’l Simoènt si era ’lòr aviàt,
          jodìnt pur’l post ’ndà ch’Etore’si cuba1041
          e tant dan al Tolomèo ghi veva dopo fàt.1042

          Da là com’un folc si era butàt su Juba;
          l’àlis al veva dopo spleàt, vièrs la Spagna zìnt,
          par fà taši la pompeana Tuba.1043

          Di sè che cul sen fàt al veva'l duce, tèn a mint,
          Brutus cun Casio’n tal’Infièr al bàja,
          Perugia e Modena lasànt lì, patìnt.

          Cleopatra pur a veva planzùt, pì di na scàja,
          e, da chèl scjampànt, da’un madràs velenòus
          si veva fàt becà, murìnt cainànt da sta plàja.

          Fin al Mar Ros chistu al veva sfueàt i colòus;1044
          e’n dut’l mont al veva partàt tanta pas
          che’l templi di Zan1045 al era restàt silensiòus.

          Ma sè che stu sen—e di luj jò’i no tàs—
          prin fàt’l veva, e di fà ghi restava pur
          ’n taj terèns ca èrin da luj dominàs,

          in tal jodi al doventa puc e scur,
          se’n man al Ters Sèšar1046 a si lu mira
          cun vuli clar e afièt amondi pur;

          che la granda gjustìsia ca m’ispìra,
          concedùt ghi veva, par man di chèl minsonàt,1047
          la gloria di vendicà la so ira.1048

          E chì ti pòs ben tènti maraveàt:
          pì tars cun Tito a fà vendeta al era zùt1049
          da la vendeta dal tant antìc pecjàt.

          E cuant che’l dint longobàrt al veva muardùt
          la Glišia Santa, sot da li so àlis
          a judala Carlo Magno si veva metùt.

          Adès gjudichèa tu che figùris
          ch’jò i’ai acušàt, e’i so fàj
          che caušàt a àn duti li vustri malòris.

          Il prin1050 di lòu al sen public i gìlios zaj
          a contrapònin, e’l secònt ’l altri al sostèn,
          cussì che cuj che’n tal just al è no si sà maj.

          Ca fèdin i Ghibelìns, sot altri sen,
          ca fèdin pur; parsè che’l mal sempri chèl
          al seguìs che dal just pì lontàn si tèn;

          e ca no lu bati stu Carlo novèl1051
          cuj so Guelfs; ma che tant’l temi li sgrìnfis
          ch’al pì grant leòn a ghi’an gjavàt il pel.

          I fioj a’an belzà planzùt tanti vòltis
          par colpa dal pari, ma no’è da crodi
          che pal so gìlio Diu’l cambi plùmis!

          Plena di spirs sta steluta si pòl jodi,
          spirs bòis, ca si sòn tegnùs indafaràs
          par che a onòu e fama davòu ghi stèdi:1052

          e cuant che i dešidèris a vègnin chì pojàs,
          dal just deviànt, a’è encja just che’i ràis
          di amòu puc vièrs ’l alt a vègnin alsàs.

          Ma cuant ch’i mišuràn i nustri guadàis
          ai nustri mèris, lì a è contentèsa,
          pars’ch’i savìn ch’ai mèris a sòn compàis.

          Par chèl a è che'n nu la viva gjustìsia
          tant ni dulsìs ’l afièt che maj no podìn,
          ma pròpit maj, tramutalu’n malìsia.

          Da pì vòus dòlsis nòtis uchì si sìntin;
          cussì, divièrs scjalìns in nustra vita
          bun’armonìa’n ta sti ròdis1053 a crèjn.

          E ben dentri di chista margarita1054
          a lùs la lus di Romeo, che di bièl
          tant’n veva, ma puc gradìt e basta.1055

          Ma i Provensaj che ’nflamàt  a vèvin chel
          omp, ridùt a vèvin1056, e mal al cjamìna
          chèl che dan si fà criticànt d’àltris il bièl.

          Cuatri fiòlis al veva, e ognuna regina,
          Raimont Beringhier, dùtis maridàdis
          da Romeo, persona ùmil e buna.

          Puc dopo, il cont1057, movùt da cjàcaris,
          il cont ghi veva domandàt a chist’omp sant
          ca ghi veva tornàt sièt e sinc par dèis.1058

          Alòr al era partìt stu vecju, lambicànt,
          e se’l mont il grant còu cal veva al savès,
          di com’che di dì’n dì’l zeva lemošinànt,

          tant pì che maj a lu laudarès.







Cjànt Siètim
          “Osanna, sanctus Deus sabaòth,
          superillustrans caritate tua
          felices ignes horum malacoth!”

          Cussì al ritmo di stu cjànt chistu’a
          si veva voltàt, cjantànt luj stes sta sostansa,
          fašìnghi, a ducju doj i lumìns1059, copia:

          e chist e chej, al sun di sta sostansa,
          movìnsi svels com’il lušòu di falìscjs,
          a èrin sùbit svanìs’n ta la distansa.

          “Sù,” mi vevi dìt, “faighi pur li to domàndis!”
          “Dìšghi,” mi diševi, “a la me madona
          che la sèit’mi cjoj cul dols da li so gòtis.”

          Ma che riverensa ca ghi feva corona
          a dut me stes, cun chel Be e chel trìs,
          colà mi feva’l cjàf, coma un mona.1060

          Cussì stupidìt mi veva chì lasàt Beatrìs,
          ca veva dopo tacàt, cun bocja tant suridìnt
          che fàt contènt a varès encj’un omp in flàmis:

          “Il me alt parej infalìbil esìnt,
          com’che vendeta justa punida a vèn
          cun gjustìsia, i vuej zì chì esponìnt;

          i dislearaj’l grop che’n dùbit ti tèn;
          tu scòltimi ben, che li me peràulis
          grandi veretàs ti partaràn a sen.

          Par vej “no” dìt al alt no da li stèlis
          che frenalu a volèvin, ’l omp maj nasùt1061
          al veva se stès danàt, e danàt ducju’i àltris;

          l’umanitàt a veva dopo la salùt pierdùt
          e par tancju sècuj a era restada’n grant eròu,1062
          fin ch’al bon Diu vignì jù ghi veva plašùt

          indà che la natura, dal so fàtòu
          lontanada, a sè unìt al veva'n persona
          doma cul àt dal so eterno amòu.

          Adès alsa’l cjàf a chèl ca si rašòna.
          Sta natura, al so fatòu unida,
          creàda a era sincera e pura;

          ma par fal so a era stada dopo butada
          fòu dal paradìs, ma ic a era ca si veva sbandàt,
          e fòu dal ver e da la vita a era restada.

          Duncja, la pena che la cròus a ghi veva dàt,1063
          s’a la so natura umana si mišura,
          nisùn in mòut cussì just a veva maj becàt;

          ma nisùn’ofèša stada a era cussì dura
          se ben si pensa a chèl1064 ca la sufriva,
          ch’in sè al veva cjòlt sù sta natura.

          D’un àt do ròbis vignì fòu s’jodeva:
          a Diu’e ai Ebrèos plašùt ghi veva na muàrt;
          par chèl ’l mont al tremava e’l cjèl si vierzeva.1065

          Ti jòs cussì ca no è nuja di stuàrt
          cuant ca si dìs che na justa vendeta
          vendicada ’e stada da magistràt1066 pì fuàrt.

          Ma jò’i jòt adès che la to mins, streta
          dal pensej, a disleà un grop a stà tentànt,
          e di sleàlu cun granda voja a si speta.1067

          Ti dìs1068: ‘Ben i capìs sè ch’i staj scoltànt;
          ma’i no capìs la sièlta che Diu al à fàt
          di salvàmi cun’un sacrifìsi cussì grant.’

          Stu misteri, fradi, ghi resta platàt
          ai vuj di dùcjus chej ca no’an ’l inzèn
          cal vèn da la flama d’amòu maduràt.

          Ma pa la rašòn stesa che chistu sen1069
          tant al vèn oservàt ma puc a si capìs,
          ti dìs jò pars’che pì d’àltris al era degn.

          La divin’ bontàt che a l’invìdia ’ghi dìs
          ‘Và via!’, in sè ardìnt a sfavilèa,
          mostrànt cussì li eterni bielèsis.

          Chèl che’n ta stu mòut da ic si distilèa
          dopo a nol à pì fin, ch’a no si mòuf
          pì’l so sen cuant ca lu sigilèa.1070

          Chèl che da ic sensa mediatòu al plòuf1071
          lìbar al è, parsè ca no ghi stà sot
          di chèl che’n tal mont creàt al è alc di nòuf.1072

          Pì che a ic si visina, pì ic si la gòt;
          e pì ch’al benvolej divìn, ch’a dut ghi da lus,
          ghi somèa,  e pì lušìnt a si lu jòt.

          A pòl vantagjàsi di ducju scju frus1073
          l’umana creatura; e se un al mancja,
          alòr la nobiltàt so a si ridùs.

          A piert la so libertàt cuant ca pecja
          e tant mancu a ghi somèa al pì grant ben,
          parsè che dal so lustri puc s’imblàncja;

          e la so dignitàt maj pì a otèn
          s’a no’mplenìs di nòuf il vuèit da la colpa,
          cuntra’l mal gjòldi, cul sufrì just e plen.

          Vustra natura, dut’ restada’n colpa
          pa la pècja d’Adàm, da sti dignitàs,
          com’dal Paradìs, fòu a era—orìbil colpa!

          E maj pì—sìnt ben!—a varès di nòuf pàs
          e a tornarès a vej chisti virtùs
          sensa vej scjavasàt un di scju pas:

          o che Diu stes, perdonànt, sti virtùs
          ridàt ghi vès, o che ’l omp ducju i dirìs
          sacrificàt al vès par vej di nòuf i bens pierdùs.

          Punta’l vuli adès dentri dal abìs
          dal consej divìn, e tèn’lu pì ch’i ti pòs,
          in ta la sostansa dal me rašonà, dut fìs.

          ’L omp a nol podeva cu li fuàrsis sos
          maj sodisfà, ùmil doventànt cussì tant
          cul pentimìnt pal pecjàt che lasàt lu veva ros,

          cuant che , dišubidìnt, zì sù'l voleva e tant;
          e chistu al è’l parsè che ’l omp nol veva podùt
          cu la so salvasiòn besòu zì ’ndavànt.

          Diu duncja al à a so mòut dovùt
          ’l omp ripartà’n ta la so justa strada,
          e ušà gjustìsia e pietàt al veva volùt.

          ma pars’che l’òpera a è tant pì gradida
          da chèl ca la fà, cuant che pì a mostra
          la gran’ bontàt di’ndà ca è vegnuda,

          il divìn benvolej, che’l mont al lustra,
          di fasi avànt cun ogni so via
          par ripartavi’n alt dàt si veva cura.

          Nè tra l’ùltima nòt e’l dì ch’a dut ghi’a dàt via
          un zighi davòu di tanti grandi ròbis
          maj nol era stàt fàt, da’una o d’altra via.1074

          Al podèvia Diu fà ròbis pì gràndis
          che ufrì se stes par che ’l omp tornà’n alt’l podès
          pì’ncjamò che dal so perdòn vièrzi l’àlis?1075

          Ogn’altra via bastada no ghi sarès
          a la gjustìsia se’l fiòl di Diu, puarèt,
          sè umiliànt, incarnàt a no si vès.

          A’mplenì’l to dešideri adès mi mèt
          e’n davòu i torni un punt a mèti’n clar,
          che jòdilu pur ti pòdis, bièl e net.

          Tu ti dìs, ‘L’aga jò’i jòt, e’l fòuc pur mi pàr,
          e l’aria e la cjera e li so mistùris
          si coròmpin e a dùrin un timp avàr;1076

          E sti ròbis a èrin pur lòu creatùris;
          pars’che, se chèl che dìt al è stàt al era ver,
          da corusiòn a vèvin d’èsi sigùris.’

          I ànzui, fradi me, e stu post sincèr
          ’ndà ch’i ti sòs, si pòsin diši creàs,
          cussì com’ca sòn, tal so èsi intèr;

          ma i elemìns stàs da te nominàs
          e che ròbis che gràsis a lòu si fàn,
          da virtùt creàda a sòn informàs.1077

          Creàd’è stada la matèria che lòu a’an;
          creàd’è stada chè che dàt ghi’a li fòrmis
          a li stèlis che atorotòr ghi vàn.

          L’ànima d’ogni bèstia e da li plàntis
          a vèn dal so podej al àt1078 tirada
          dal raj e dal motu da li lùcis sàntis;

          ma la vita vustra vi’è ispirada
          dal pì alt Ben, chel stes ca la ’namora ”
          di sè cussì che’n sè sempri a resta ’tirada.

          E chì di argumentà n’ocòr na vura
          par ben capì la vustra resuresiòn:
          la vustra cjàr, pensa, fàta’è stada’n ta l’ora

          cuant che i prins genitòus stàs fàs a sòn.







Cjànt Otàf
          Na volta’l crodeva’l mont, cun perìcul,1079
          che la biela Ciprina’l ruvìnt amòu1080
          a difondès, zìnt atòr dal ters episìrcul;

          pars’che no dom’a ic ghi fèvin ’l onòu
          dal sacrifisi e dal grant venerà
          li zens antìchis in tal antìc eròu;1081

          ma ghi tegnèvin Diòn e Cupid d’onorà,
          chista par mari e chist’altri par frut,
          che Didòn’l veva fàt di Enea ’namorà;1082

          e cun chista1083 i tachi e cun la so virtùt,
          pa la cual il nòn ghi’an dàt a la stela

          che'l soreli bunora o tars al mira dut.

          No saj pròpit com’ch’i eri rivàt ulà;
          ma d’èsighi dentri capìt i vevi dal fàt
          che la madona me a era adès pì biela.

          E com’che falìscja si jòt in ta alc d’inflamàt
          e com’che fra tanti vòus a si sìnt na vòus
          che fra dùtis cuàntis ben si tèn notàt,

          jodùt i vevi pì lùcis’n ta stu post luminòus
          mov’si ’nzìru, una pì una mancu corìnt,
          secònt, i cròt, ’l interno so jodi presiòus.1084

          Da nula frèida maj vegnùt jù al è un vint,
          višibil o no, dal mov’si tant festìn,1085
          che lent ghi’vès parùt’n tal so muvimìnt

          a chèl che uchì ogni lumìn divìn
          jodùt al vès vignìni ’ncuntra, lasànt
          il zìru ’ndà cal stà ogni alt serafìn;

          e fra chej ca èrin pì daj àltris ’ndavànt
          ‘Ošana’ si sinteva, cussì ch’in sèguit
          di sinti di nòuf i vevi sempri volùt tant.

          Vièrs me al era ’lòr vegnùt un di lòu sùbit
          e cussì al veva tacàt: “Dùcjus si prestàn
          a dati plašej, ognidùn al altri unìt.

          Nu’n zìru’i zìn cuj Principàs1086 che’n cjèl a stàn
          di un zìr e di un zirà e di dešidèris
          che’n tal mont zà dìt ti’as, e a no ti’è stran:

          ‘Voi che’ntendendo il ters cjèl i movèis’1087
          e’i sìn cussì plens d’amòu, che pal to plašej
          na dolsa pas ghi dìn, po, a li to bràmis.”

          Dopo che cun riverensa i me vuj a chej
          da la madona me a si èrin ziràs
          e d’ic sigùrs si èrin sintùs e tant miej,

          a la lus ch’ufrìt si veva si èrin voltàs,
          e alòr “Cuj sèišu1088 vu?” ghi veva domandàt
          cun vòus rota da’un còu cal bateva da mas.
          E cualicuanti fièstis jodùt i vevi che fàt
          al veva pa la gran’ contentèsa, che pì sglonfa1089
          encjamò fàt si veva cuant ch’jò ghi vevi parlàt!

          Cussì a mi veva dìt: “Jù’n tal mont timp fà
          puc timp i’ai godùt; ma se pì lunc’l fòs stàt
          vùt no si varès’l mal ca no si pòl disfà.1090

          Da te mi tèn la me ’legrèsa platàt
          che d’intòr dut luminàt a mi siera
          com’cavalej da la so seda fasàt.

          Asaj ben volùt ti mi’as la jù’n cjera;
          che se pì al lunc i fòs stàt, ti varès mostràt
          dal me benvolej la pì biela siera.1091

          Chel trat da la riva sinistra lavàt
          dal Rodàn dopo ca s’unìs cul Sorga,
          part da li me cjèris’l sarès doventàt,1092

          cun che part da l’Ausonia1093 cussì carga
          di poscj’ com’Gaeta, Bari e Catona
          da ’ndà che’l Tront, e’l Vert, in mar al sgorga.

          Zà mi luševa’n tal cjàf la corona
          di che cjera dal Danubio tajada
          dopo che li rìvis todèscjs al bandòna.

          E la biela Trinacria, frušinada
          tra Pachìn e Peloro, insima’l golf
          che da Euro’l risèif la pì gran’ menada,1094

          no da Tifeo ma doj vapòus di solf,1095
          i so res a varès encjamò spetàt,
          nasùs par me1096 da Carlo e da Ridolf.1097

          se’l brut governà, che sempri ateràt
          il pòpul sclaf al tèn, alòr nol varès
          il sigà di Palermo—‘Morèit!’—caušàt.1098

          E se me fradi fin d’adès chist al jodès,
          da la crumira mišeria daj Catalàns,
          par no ufìndiu, lontàn si tegnarès;1099

          e a è miej ca si sbarasi daj so malàns,
          o di chej d’àltris, cussì ch’a la so barcja
          càrgus no si ghi meti masa pešàns.

          luj, che di largjesa’n d’aveva pucja—
          no coma’l pari—tant bišugna’l varès
          di zent che’l ben daj àltris a no stòrcja.”1100

          Sicòma che jò’i cròt che dut’l gjoldi stes
          di sè che’l to parlà, o siòr me, m’implenìs,
          là’ndà ch’ogni ben al tàca e finìs, adès

          lu aprèsi jò com’che tu ti lu gòdis,
          e pì’ncjamò i lu gòt; e chist pur mi’è cjàr,
          che stu gjoldi in Diu stes ti lu mìris.

          contènt com’ch’i ti mi’as fàt, rìndimi pur clar,
          sicòm’ch’a dubità parlànt ti mi’as movùt,
          com’che da mari dolsa’l pòl èsi un frut amàr.”

          Chist’jò a luj; e luj a mi: “Se jò’n dut
          ti mostri’l ver, a sè ch’i ti domàndis
          vièrs il to vuli, e tègnilu ben vierzùt.

          Il ben che dut il regn che tu ti scàlis
          al volta e’l fà contènt, ghi dà pur virtùt
          cu la so providensa a sti grandi stèlis.

          E no sòn doma curàdis par dut
          li natùris che la mins a àn perfeta,
          ma dut il so èsi e la so salùt:

          e par indulà che chist’arco al saèta,
          a ghi cola la frecja’n ta predestinàt fin
          com’se’n tal so sen a fòs mandada, e dreta.

          Se cussì no fòs, il cjèl ca ti è visìn
          al produšarès na sorta di efiès
          che pì che art a sarèsin un cašìn;

          ma chist nol pòl èsi, se i intelès
          ca mòvin sti stèlis no sòn difetòus
          o al è difetòus il prin1101, ca no ju’a fàs perfès.

          Vutu chistu jodi’n ta’un mòut pì luminòus?”
          E jò: “N’ocòr, chè impusìbul mi par
          che’l mont’n ta chèl ca à di èsi al sedi estroùs.”1102

          Alòr luj: “Nol sarèsia pal omp amàr
          se tal mont a  nol vès da èsi civìl?”1103
          “Al sarès par luj,” i’ai dìt, “un brut afàr.”

          “E chèl al pòsia èsi pur tant pusìbil
          pal omp la jù, sensa vej pì ufìsis?
          Sens’altri no, se ben vi dìs Aristotil.”

          Cussì al veva dedušùt chisti ròbis
          fin a concludi: “Altritànt diferènt
          a à duncja d’èsi d’ogni cauša la radìs:

          cussì che un Solòn’l nàs, n’altri Sers, potènt,
          un’altri Melchišedech e n’altri chèl
          che’l fì pierdùt al à, zùt sù’n aria’mpasiènt.

          La natura rotonda ca è sugèl
          pa la mortàl cera ben a fà la so art
          sensa distìngui fra un o altri ostèl.1104

          Par chèl a pàr ch’Ešau nol fedi part
          da la siminsa di Jàcu; e’l vèn Cuirìn
          di sì vil pari ca si lu dìs di Mart.

          La natura generada’l so cjamìn
          a farès compagna e sempri di chè daj pàris
          se’n miès a no si metès il volej divìn.

          Adès ben t'jòdis chèl che prin no ti rivàvis:
          ma pars’che d’jòditi pì contènt mi plàs,
          d’un corolari i vuej ch’i ti t’insiàrpis.

          Se pucja furtuna in zìru a cjatàs
          la natura, com’ogn’altra siminsa
          ’n ta cjera ’nglerada, a no darès rišultàt.

          E se il mont la jù ben a ghi pensa
          al inclìn naturàl che natura  a inpòn,
          di mala zent al restarès’l mont sensa.

          Ma vuàltris i pocàis ta la religion
          un cal è nasùt par partà  la spada,
          e re i fèis un che di predicjà al è bon:

          par chèl il vustri pas al è fòu di strada.







Cjànt Nonu
          Dopo che’l to Carlo, O biela Clemensa,
          in clar mi veva metùt, contàt mi veva daj ingàns
          ca doveva risevi la so siminsa;

          ma al veva dìt: “Tàs, che’l timp dut al tèn’n ta li so mans”;
          cussì che altri diši i no pòs che cul zì ’ndavànt
          il just lamìnt si alsarà daj vustri dans.

          E belzà la vita di chel lustri sant
          voltada si’era al Sol1105 ca la’mpleniva
          coma chel ben che dut al sodisfa tant.

          Ah brut’ ànimis che pròpit no vi và
          di vièrzighi a stu grant ben i vustri còus,
          ma di mostràighi vustra vanitàt viva!

          E èco là un’altri di chej splendòus
          vièrs me vignì, e che plašej’l voleva
          dami s’jodeva dal so cuàrp luminòus.

          “Il me dešideri alòr sodisfa ben,
          spirt beàt,” ghi vevi dita, “e dami prova
          ch’in te rifletùt s’jòt sè che pensàt i tèn!”

          Alòr la lus ch’encjamò mi era nova,
          dal so profònt, da’ndà che prin’ a cjantava,
          com’un’a veva dìt che di fà dal ben ghi zova;1106

          “Tal itàlic toc di cjera cal tocjava,
          in tal so èsi salvadi, dal Rialt
          fin là che’l Brenta e’l Piave pur’l naseva,

          un culinùt a si alsa, no tant alt,
          da’ndà che jù na torcja1107 era vegnuda
          ch’a sta cjera ghi veva fàt grant asàlt.

          Da la stesa radìs i soj pur jò nasuda:
          Cunìsa i soj, e uchì i lùs cussì tant
          parsè ca ni veva sta lustra stela1108 vinsuda;

          ma contenta i soj cuant ch’i vaj recuardànt,
          sensa fastidi, la cauša dal me destìn;
          che’l comùn pòpul forsi nol capirès tant.

          Di stu presiòus gjojèl1109 ca mi stà visìn
          uchì, in tal nustri cjèl, dut luminòus,
          gran’ fama’è restada; e’i la godarìn

          encja taj sècuj da vignì, la so vòus:
          jòt che se ’l omp al à di fasi ecelènt,
          di cambià’l vivi al à di èsi volonteròus.

          E a chistu adès no ghi pensa la zent
          ch’entri’l Tilimìnt e'l Adige a’a vùt,
          no pintimìnt ma mišèria a plen, sta zent;1110

          ma’mòndi prest Padova ta la palùt
          a cambia l’aga che Vicensa a bagna
          pars’che fà ’l so volej li so zens no’an volùt;

          e’ndà che’l Sil al Cagnan si compàgna,
          un tal sioràt1111 a s’jòt cal và a cjàf alt,
          ma puc pì’l godarà la so cucagna.

          Feltro’l planzarà pur il viliàc asàlt
          dal so danàt di vèscul, cussì schifòus
          ch’in Malta maj un simil al à fàt il salt.1112

          Masa’l sarès il caretèl voluminòus
          cun dut chel sanc risevùt daj Ferarèis,
          che di pešalu a sarès na biela cròus,

          cal regalarà chistu predi cortèis
          par ingrasiàsi cuj Guelfs, e scju regaj
          al paìs stes no ghi sarèsin di pèis.1113

          Chej lasù, ch’i clamàis Trònos1114, spièlis specjàj
          a sòn che lus ni dàn dal Diu gjudicànt;
          cussì che just ni par sè che contàt i’ai.”

          Chì ic a veva tašùt, e a mi parùt mi veva tant
          ch’altri a pensàs, par via dal bièl bal
          che di nòuf a veva tacàt, coma'n tal vignì ’ndavànt.

          L’altra gjòja1115, ca mi’era tal e cual
          presiòša com’la prima, che di vej jodùt i saj,
          com’cuant che’l raj al bàt s’un rubìn balascàl.1116

          La sù’l godi si esprìn cul splendòu dal raj
          com’ca è cul ridi; ma la jù1117 si scurìs
          pì e pì’l spirt secònt il pèis daj so maj.

          “Se sè che Diu al jòt, tu ti lu jòdis,
          spirt beàt,” i vevi dìt; “e a’è roba alòr
          che’i volèis sos daj tos no saràn làris.

          La vòus to, duncja, che il cjèl a’nfièsta
          sempri cun chel dols cjantà di chej fòucs beàs
          che cun l’àlis sèis a la fraresca ju fàn stà,1118

          parsè no tègnia’i me dešidèris sodisfàs?1119
          Jò’i no spetarès pa la to domanda
          se in te, coma tu in me, i entràs.”1120

          “La pì granda val,” al veva alòr tacàt, “indà
          che dal di fòu a sbìcin li àghis
          di chel mar1121 che la cjera dut a ghirlànda,

          cuntra’l soreli, tra oposti spiàgis,
          tant si espànt cal doventa meridiàn
          là che orišònt prin ti lu jodèvis.1122

          Da la spiàgja di stu mar i eri jò paešàn
          tra l’Ebrèo e’l Macra, che par un tocùt curt
          a spartì al và’l Genovèis dal Toscàn.

          Il stes tramònt a si jòt e il stes ort
          da Bušìa fin al post d’indà ch’jò’i vèn,
          che cul so sanc al vevà scjaldàt il puàrt.1123

          Folc mi clamava che zent che ’l inzèn
          a veva di savej’l me nòn; e chistu cjèl
          di me’l cjoj’l sen, com’ch’jò’l so splendòu i otèn;

          che pì no’a maj ardùt la fia di Bel—
          dant dolòu a Sicheo e a Cruša—
          di me, fin che cussì ghi zova’l zòvin cjavièl;1124

          nè pur che Rodopea che delùša
          a’è stada da Demofònt  nè Èrcul
          cuant che d’Jòle tal còu’l jodeva la muša.

          Chì ’no si pentìn, ma i ridìn, no cul
          sens da la colpa, ch’a mins a nol torna,
          ma par chèl che dut al prejòt, fin tal so pìsul.1125

          Chì i gjoldìn di che art ca adòrna
          dut’l dapardùt e che ben mi mostra’l ben
          pal cual la jù’l mont a chèl chì’l torna.1126

          Ma par che ogni to dešideri a plen
          ti gòdis di sè ca nàs’n ta la sfera,
          di parà pì avànt alòr mi convièn.

          Savej ti vùs cuj ca è’n ta sta lumiera
          che visìn cussì tant mi sintilèa,
          com’raj di soreli in ta n’aga clara.

          Èco, la dentri si trancuilišèa
          Raab; e ic, al nustr’òrdin unida,
          a chèl ghi dà na luminoša maravèa.

          Da stu cjèl, ’ndà che l’ombrena a è puntada
          che’l vustri mont al fà, prin ch’altr’ànima
          dal trionf di Crist asunta a è stada.1127

          A è stàt tant just elevala par palma
          ta un daj cjèj pa la granda vitòria
          otegnuda cun’l un e l’altra palma,

          pars’che favorìt a à la prin’ Gloria
          di Gjošuè in ta la Cjera Santa,
          che puc ghi meseda al papa la memoria.

          La to sitàt, che cjaša a è dut’cuanta
          di chèl che prin si’a voltàt cuntr’l so fatòu1128
          e che pa l’invidia so zent a plans, e tanta,

          a prodùs e a spànt chel maladèt di flòu1129
          che straviàt’ al à li piòris e i agnèj
          par vej cambiàt in lupo1130 il so pastòu.

          Par sti rašòns i grancj’ mèstris i Vanzèj
          a bandònin, studiànt invensi i Decretaj1131
          com’che daj màrgins sos n’idea si pòl vej.

          Chistu a ’ntìndin Papa e cardinaj:
          a no vàn i pensèis sos a Nazaret,
          ’ndà che ’l Ànzul li gran nòvis al è zùt a daj.1132

          Ma il Vaticàn e ogn’altri post elèt
          di Roma ca sòn stàs fàs simiteri
          da che schièris che seguìt’an Pieri, puarèt,

          fra puc lìbars a saràn dal adulteri.1133







Cjànt Dècim
          Vuardànt in tal propri Fì cun chel Amòu
          che dols ’l un e ’l altri’n eterno al tira,
          il prin, che pì grant dal diši al è’l so valòu,

          in dut’l spirt o roba che’n tal mont sempri’a zira,
          tant òrdin al à creàt che maj nisùn
          nol pòl tègnisi da godi sè cal mira.1134

          Vuàltris ch’i lešèis alsàit duncja, ognùn,
          i vustri vuj cun me la sù’n ta che part
          ’ndà che’i doj mòtus1135 s’incròšin, ognidùn;

          e lì, letòu, taca a maraveàti da l’art
          di chel mestri ch’in sè sempri al àma
          tant che di dut e’n dut a si tèn necuàrt.

          Jòt com’che da chel punt lì si diràma
          di sbiègu’l sìrcul che’i panès al parta,
          par dàighi plašej1136 al mont ca ju clama.

          E se la so strada a no fòs stuàrta,
          tal cjèl si varès na vura di virtùt invàn
          e ca jù cuaši ogni fuarsa muarta;1137

          e sè dal zì dret pì o mancu lontàn
          al fòs il partì1138, tant a ghi mancjarès
          ca jù e pur la sù dal òrdin mondàn.

          Adès resta pur tal to banc, tu ch’i ti lès,
          e’ndavòu vuarda par gustà chèl pì avànt,1139
          se contènt ti vùs restà, coma adès.

          Mangja pur di sè ch’i ti’ai metùt davànt;
          che dàighi mi tocja duta la me cura
          a che matèria ch’jò chì i staj contànt.

          Il pì grant ministro da la natura
          che cu la so virtùt il mont al stampa,
          e che cul so lustri’l timp a mi mišura,

          cun chèl unìt1140 ch’jodùt ghi vìn zà la stampa,
          a si zirava sempri pì pa li spiràls
          indà che pì e pì prest1141 gh’jodìn la stampa;1142

          e jò chì cun luj; ma d’èsi’n ta scju poscj’ als
          rivàt no m’eri necuàrt, com’che un no si rìnt
          cont daj prin’pensèis prin che zà a sèdin als.1143

          Beatrìs a è chè che pì svelta dal vint
          mi mena di ben in miej cussì’n ta’un lamp,
          che’l so àt a no si pòl jodi’n tal timp.1144

          Chèl che lì al era, il lušòu dal lamp
          da vej’l veva lì che’n tal soreli i jodevi,
          che no’l colòu, ma’l lustri ghi deva’l stamp!

          Chì jò nè ’nzèn nè art ’nvocà’i podevi
          par diši chèl che doma ’l imaginà’l è dur;
          ma crodighi si pòl, e bramà d’entravi.

          E se l’imaginà nustri al resta al scur
          di tant’altèsa, di fasi maraveà
          n’ocòr: pì’n alt di là nisùn al è zùt par sigùr.

          Cussì a era pròpit la cuarta famèa
          dal alt pari, che sempri la sàsia
          mostrànt com’cal ispira e generèa.1145

          Beatrìs a vev'alòr tacàt: “Ringràsia,
          ringràsia’l lampiòn1146 daj ànzui che’a stu lušìnt
          di planèta1147 ti’a sù partàt cu la so gràsia.”

          Maj nisùn si veva dispòst cun còu tant ridìnt
          a la devosiòn, rindìnt a Diu dut se stes,
          cussì svelt, e di falu cussì tant godìnt,

          com’ch’al sinti sti peràulis i vevi fàt jò stes;
          e alòr dut l’amòu me’n luj al era zùt
          coma che se Beatrìs dut dismintiàt i vès.

          A no si la veva cjapada; ma tant podùt
          a veva cul splendòu di chej so vuj ca ridèvin
          che la me mins alòr’a veva pì ròbis jodùt.

          Jodùt i vevi lušòus, ch’atòr a splendèvin;
          cun nu’n tal miès a si fèvin corona;
          i’u sintevi pì dols che’n tal jodi a lušèvin:

          cussì serclada la fia di Latona
          ogni tant i jodìn cuant che l’aria cussì plena
          a è ca ritèn i ràis ca fàn stà zona.1148

          In ta stu alt cjèl ’ndà che rivàt i’eri apena,
          gjèmis an d’era a plen, ninìnis e bièlis,
          che chì nè’n vòus nè’n fàt nisùn maj ni mena;1149

          cussì ’l era’l dols cjantà di che lùcis;
          chej ch’a svualà’n sù no si prepàrin,
          da’un omp mut ca spètin alòr notìsis.

          Alòr che’i sorèlis, che cussì tant a ardèvin,
          atòr di nu ziràs si vèvin tre vòltis,
          coma stèlis che visìn’l so pòl a stèvin,

          frùtis a parèvin al bal encjamò strètis
          ma al smèti pròntis e sidìnis, scoltànt
          atèntis’l tacà da li novi nòtis;1150

          e dentri d’un1151 sintùt i vevi cussì tacà: “Cuant
          che il raj da la gràsia, ca impìa
          il benvolej che dopo al crès amànt,

          tant moltiplicànt in te la so Gloria
          che la sù’n alt ti parta par la scjala
          che, zìnt jù, di torna’n sù sempri al à un voja;

          se un t’impedìs na gota di vin di bèvila
          par cjòiti la sèit, libertàt nol varès,
          com’ca no varès aga che’n mar no cala.1152

          Se flòus a soni chej, savej ti vorès,
          che cun cussì tanta gràsia a’nghirlandèjn
          chè che d’jòditi zì’n sù cussì tant a vorès?

          Stàt i’eri un daj agnèj ca pasculèjn
          cun Meni1153, che pur ju mena pa’un cjamìn
          plen di buni ròbis, s’a no si stravièjn.

          Chistu, che a la me destra mi’è visìn,
          Berto al è e fradi e mestri mi’è stàt;
          da Colonia ’l è; e jò’i soj Tomàs d’Acuìn.1154

          E se di scju àltris ti vùs tegn’ti ’višàt,
          seguìs ben il me parlà cul to jodi
          sta corona e ogni so sant beàt.

          Chel altri flameà fòu’l vèn dal ridi
          di Grasiàn1155 che tant ’l un che 'l altri foru1156
          al à judàt fin a fài’lu al paradìs godi.

          ’L altri che visìn al ornèa’l nustri coru,
          Pieri al era che cu la puora vèdula
          ufrìt’l veva a la Glišia’l so tešoru.1157

          La cuinta lus, fra di nu la pì biela,
          cussì tant d’amòu a gjugjulèa1158 che dut’l mont,
          di ic curiòus, la jù’l tèn vièrt l’orèla1159:

          dentri d’ic a’è la mins ’ndà che un cussì profònt
          savej al è stàt metùt che s’an d’è di vertàt,
          di cussì tant jodi no si’a maj vùt un secònt.

          Visìn chì t’jòs pur stu post iluminàt
          che la jù’n cjàr e vuès1160 pì a fìn’l à jodùt
          il ministeri1161 che ai ànzui ghi’è stàt dàt.

          Pur cal rìt si lu jòt’n ta stu luminùt
          chel avocàt daj lontàns timps Cristiàns
          che dal so latìn Justìn1162 si veva prejodùt.

          Adès se tu’l vuli da la mins ti tèns
          puntàt su ’l un’e l’altra lus ch’i staj laudànt,
          di sinti da l’otava zà ti sìns afàns.

          Par podej ogni ben jodi, il spìrit sant
          dentri a vi gòt che’l mont d’ogni falsitàt
          ghi mostra a chèl che ben lu và scoltànt:1163

          il cuàrp che fòu di chèl stu spirt al è stàt butàt,
          jù a Cjèldauri al è, e dal martìr
          e ešilio’n ta sta pas al è rivàt.

          Pì’n là jòt’l flameà dal ardìnt respìr
          di Išidoru, di Beda e di Ricart,1164
          ch’a pensala ben al è stàt pì che vir.1165

          Chistu, dal cual a me’l torna il to sguàrt,
          al è’l lumìn di un spìrit che’in pensèis
          sèrius di murì nol voleva èsi’n ritàrt:

          chista ’è la lus eterna di Sigèis1166
          che, in ta la via da la pàja discurìnt,

          al silogišava veritàs scòmudis.”

          Alòr, com’che ’l orlòj sunà si sìnt
          cuant che la spoša di Diu bunora
          al nuvìs ghi cjanta’l so amòu volìnt,

          tant che na banda a mola e l’altra a tira,
          un dindinamìnt cussì dols fašìnt,
          che un grant sintimìnt d’amòu al spira;

          cussì i’ai da la glorioša roda’l muvimìnt
          jodùt e l’armonìa da li vòus sintùt
          che par vej di dut stu dols’l just sintimìnt

          ulà si’a d’èsi, ’ndà che sempri al è godùt.







Cjànt Undicèšin
          O’nsensada cura da li zens mortàlis,
          cuant ca sòn difetòus i silogìšmos
          che doma'n bas ti fàn bati l’àlis!

          Un davòu d’jura1167 e un daj aforìšmos
          al zeva, un al seguiva il sacerdosi
          e’un cun fuarsa’l regnava o cun sofìšmos;

          e un tal trufà o’n tal civìl negosi,
          e un in tal plašej da la cjàr ’nviscjàt
          al era, e un jòt lì a’mpoltronasi,

          cuant che, da duti sti ròbis disleàt,
          cun Beatrìs i’eri stàt la sù tal cjèl
          cun bras vièrs e glorioša-mìnt1168 acetàt.

          Dopo che ognùn al era tornàt’n ta chel
          punt dal Sìrcul ’ndà che pì avànt al era,
          fermàt si veva, com’ta cjandelàr’l so luši bièl.

          Alòr che lus da la splèndida siera
          che parlàt prin mi veva, dut suridìnt
          a mi veva dìt, doventànt sempri pì clara:

          “Com’che jò daj so ràis i vaj risplendìnt,
          cussì, ben vuardànt ta la lus eterna,
          i pensèis tòs e li caušis1169 sòs i intìnt.

          Tu ti dubitèis e ti vòus ch’esterna
          pì e pì clara si fedi la vòus
          me par ch’in te si fìsi, dut interna,

          cuant ca trata di buni ròbis—la me vòus—
          e ca dìs di no vej ‘maj vùt un secònt’;
          e chì a’è miej mostrà dut’n taj juscj’ colòus.1170

          La providensa ca governa il mont
          cun chel sintimìnt che da chèl ogni aspièt
          creàt1171 vinsùt al è prin di zì a font,

          par ca podès zì ’ncuntra al so dilèt,
          la spoša che di chèl’n cròus a era àvida,
          a veva spošàt cun chel sanc tant benedèt1172,

          e par ca fòs ic com’cun’un ch’in dut si fida,
          doj prìncipes ordinàt a veva’n so favòu,
          che cussì e culà1173 ognidùn ghi fòs di guida.

          Il prin al era dut seràfic in tal so ardòu;
          chel altri pal so savej’n cjera al era stàt
          di lus cherubica un grant splendòu.

          Dal’un i dišaraj, ma pur ’l altri laudàt
          al sarà dal me diši di un, o chistu o chèl,1174
          par ch’al stes fin si veva ognùn dedicàt.

          Fra Tupìn e l’aga ca và a dislivèl
          dal alt dal mont1175 sielzùt dal beàt Ubàlt,
          un trat fèrtil’a si slungja’n jù, pel a pel,

          vièrs Perugia, ca ghi sìnt il frèit e’l cjalt
          dal Puartòn dal Sol; e davòu1176 ghi stàn planzìnt,
          par èsighi sot1177, tant Nocera che Guàlt.

          In ta che riva chì, indà che lišerìnt
          si steva'l so zì’n jù, un soreli’n tal mont al era nasùt,
          com’ch’ogni tant dal Gange chistu’l vèn, risplendìnt.1178

          Si chè, se un di stu post’l vòu contà dut,
          ca nol diši Asìši, che puc al sarès,
          ma che Oriènt lu clami, chistu postùt.1179

          Pì zovinùt di sè ca si pensarès
          tant cunfuàrt ghi deva zà a la cjera
          cu la gran’ virtùt ca era part di sè stes;

          che par sta siora1180, zovinùt, in guera
          dal pari al era corùt, che com’la muàrt
          la puarta volentej ognùn ti siera;

          e davànt di stu so spirituàl puàrt
          et coram patre1181 luj si ghi veva unìt;
          e di dì’n dì ’l amòu par ic1182 si veva fàt pì fuàrt.

          Chista, dop’che’l prin omp1183 ghi veva sparìt
          mil e sent àis prin, vilida e scura
          fin a stu chì a era stada sens’invìt;

          zovàt no veva che cjatada sigùra
          cun Amiclàt a la veva al sun da la vòus
          so chèl ch’a dut’l mont ghi veva fàt poura;1184

          nè zovàt al veva’l so fà coragjòus
          cuant che, cun Maria restada a bas,
          ic cun Crist a veva planzùt tal alt da la cròus.

          Ma timìnt che dut chistu scur ti lu pensàs,
          Francesc e la Povertàt a sòn i amàns
          che’n tal me rašònamìnt ziràs a sòn stàs.

          Il mòut che lòu si caresàvin li mans,
          li maravèis ca si fèvin e’l so dols sguàrt
          nasi’n altra zent a fèvin pensèis sans;1185

          fin al punt che il veneràbil Bernàrt,
          sensa calsìns, par prin davòu di tanta pas
          al veva corùt, e corìnt parùt ghi’era d’èsi’n ritàrt.

          O scognosùt tešoru! O cjamps ben sestàs!1186
          A si gjava i calsìns Gidio, e pur Silvestri,
          e’l seguìs il spošu, che la spoša ghi plàs.

          E cussì’l và chel pari e chel mestri
          cu la so fèmina e che famèa
          che cul umil cordòn davòu ghi vàn dal mestri.

          Nè sbasà al à dal so sguàrt la sèa
          par èsi il fì di Pieri Bernardon,
          o par èsi jodùt com’na maravèa;1187

          ma coma un re la so ferma intensiòn
          a ’Nocènt1188 ghi veva prešentàt, e da chèl vùt
          il permès pa la so nova religion.1189

          Cussì ghi’era’l grup di scju puarès cresùt
          davòu di luj, che la so miràbil vita
          tal alt dal cjèl ben cjantà si varès podùt,

          tant che na seconda corona ghi’è stada data
          da Onorio1190, dal spìrit sant ispiràt,
          al puòr pastòu di chista mandria santa.

          E dop’che, da la sèit dut martoriàt,
          pròpit davànt di chel orgoliòus Soldàn1191
          Crist e i so disèpui al veva predicjàt;

          e par no vej di conversiòn vùt asaj ledàn,
          ’n ta l’erba italica al era ’lòr tornàt
          par miej gjoldi sè che là ghi sarès stàt invàn,

          tal cret cal è tra’l Tever’ e ’l Arno ’nmiešàt
          al veva ’l ultin sigìl1192 di Crist risevùt,
          che par ’ncjamò doj àis al veva ’ntòr partàt.

          Cuant che Diu, che a tant ben lu veva sielzùt,
          di vèjlu sù cun luj lu veva premiàt
          par èsisi fàt cussì picininùt,

          ai fràris sos, coma justa ereditàt,
          racomandàt ghi veva la siora so pì cjara1193
          e di volèighi sempri ben cun fedeltàt;

          e dal so grin1194 la so ànima clara
          movùt si veva, tornànt la sù in tal so regn,
          lasànt il so puòr cuàrp in ta la cjera.

          Pensa adès cuj che stàt al era un so degn
          colèga1195 par ben pilotà la barcja
          di Pieri’n ta la buràscja, fin al so sen;

          e coma nustri patriarca, encja
          luj, coma chèl coma luj, al comanda,
          e, com’ch’i t’jòs, roba buna’l mèt in barcja.1196

          Ma la so mandria a no’n cjata avonda
          dal sòlit mangjusà, cussì ch’i no ti pòdis
          tegnila ta’un boscùt, ca vòu zì in ta n’altra banda;1197

          e pì che li so piòris torzeònis
          remòtis e lontànis da luj a vàn,
          mancu lat a dàn in tal tornà’n ta li crìgnis.1198

          An d’è però di chès ch’an poura dal dan
          e si’ngràpin al pastòu, ma pùcis a sòn
          che par 'ncapucjà a rèstin cussì a man.1199

          Adès, se a sè ch’i’ai dìt ti’as fàt atensiòn
          e se ben capìt ti’as li me peràulis,
          s’a ti è sè ca è stàt dìt da lampiòn,

          contèns a saràn in part i to dešidèris
          tal jodi d’indà che ì maj1200 di sta planta a vègnin,
          e ben ti comprendaràs i me pensèis

          su li buni piòris ca no si stravièjn.1201







Cjànt Dodicèšin
          Al momènt stes che l’ùltima peràula
          la flama benedeta dìt a veva,
          a zì atòr tacàt a veva la santa muèla;1202

          ma’encjamò tal prin sìrcul si moveva
          che n’altra dut atòr a la’nserclava
          e motu a motu e cjànt a cjànt ghi zeva.

          E ogni spirt tant miej lì al cjantava
          da li nustri mùšis, serènis, dòlsis,
          com’l prin splendòu chèl ch’in luj si spielava.1203

          Com’ca si mòvin ta nùlis finùtis
          doj arcos paralèlos daj stes colòus,
          cuant che Gjunòn un sen ghi fà a Iris,1204

          doventànt dal di dentri chèl di fòu sfarsòus,
          com’il parlà di che biela ninina1205
          cunsumada d’amòu com' dal soreli i vapòus;

          e che chì a la zent ghi dàn n’idea fina
          dal pàt che Diu cun Noè’l veva fàt,
          che maj pì sot aga ’zarès nè val nè culìna;

          pròpit cussì ogni sìrcul ghirlandàt
          di chisti bieli rošis sempitèrnis
          a un si voltava, cun l’altri concordàt.

          Dopo che ’l vif balà e l’altri grandi fièstis
          tant dal cjantà che di dut il sflameà
          si vèvin, lus cun lus, ’lègris e dòlsis,

          cujetàdis, dùtis d’un’unica plèa,
          com’che i vuj che dal stes plašej sòn movùs
          tal stes timp a si mòvin, da maravèa;

          alòr dal miès d’una da li novi lus
          èco na vòus che com’na bùsula vièrs la stela1206
          movùt si veva, cussì i me vuj vièrs ic a èrin zùs;

          e dìt a veva: “Il benvolej ca mi fà biela
          dal altri duc’a rašonà mi parta
          com’che da là dal me1207 tant ben si favèla.

          Just a è che com’l prin, ’l altri pur al impuarta,
          parsè che ognùn al è stàt bon militàr
          par dàighi a la gloria na lus pì fuarta.1208

          ’L ešercit militàr di Crist, che cussì cjàr
          di riarmà al è stàt, davòu da l’insègna
          plan si moveva, sospetòus e di rar,

          cuant che ’l Imperatòu che sempri’l regna
          l’armada malandada al à judàt,
          par gràsia so, no parsè ca era degna;

          e com’zà dìt1209, a la spoša so ghi veva mandàt
          doj grancj’ campiòns che cul so diši e fà
          tanta zent il troj just a vevs di nòuf cjatàt.

          Da indulà cal sofla e vièrzi’l fà
          chel dolsùt di Zèfir li frescj fràscjs
          e cun chès a rivistì l’Europa’l và,

          no tant lontàn dal bati da li òndis
          che davòu di lòu cussì tant si slùngjn,
          da ogn’omp si plata’l soreli a vòltis,

          i furtunàs camìns da Cal’roga1210 s’jòdin
          ca èrin sot la protesiòn dal grant scùt
          cuj leòns che sot e parzora s’jòdin.1211

          In ta stu post nasùt al era ’l amoròus drut1212
          da la fede cristiana, sant’atleta
          bendispòst cuj sos ma cuj nemìs1213 dur e crut.

          Dal inìsi a era tant completa
          la so mins di na tant ruvìnt virtùt
          che’n ta la mari al veva fàt da profeta.1214

          Dopo il so spošalisi tegnùt
          cu la fede là dal batisteri sant,
          indà ca si vèvin dotàt di mutua salùt,

          la santula ca si’era par luj fata ’ndavànt
          jodùt a veva’n sùn il straordenàri frut
          che dàt ’varèsin luj e’i sos1215 cul zì ’ndavànt.

          Ma par cal fòs com’cal era stàt pre-jodùt,
          un spirt a si veva movùt a nominalu
          cul posesìf di chèl che zà’l veva dut.1216

          Meni al era stàt nominàt, e jòdilu
          i podìn coma chel contadìn che Crist
          al veva metùt’n tal ort par judalu.

          Un bon servitòu al era, e mès di Crist,
          chè’l prin amòu che’n luj si era manifestàt
          al era stàt chèl di seguì’l prin consej1217 di Crist.

          La so puora serva, sidinùt ma sveàt,
          distiràt’n cjera a lu jodev’a vòltis,
          com’cal dišès: ‘A chistu i soj rivàt.’

          Oh so pari al era pròpit Felìs!
          Oh so mari pròpit a era Giovana,1218
          se pròpit a è vera sè ca si dìs!

          No pal mont, pal cual adès si si afàna
          a stàighi’al Ostièns e a Tadèo davòu
          ma par puc amòu da la vera mana

          ta’un gran puc timp al era
           doventàt dotòu;
          cussì che ben di vuli’l tegneva la vigna
          ca si sècja se cont no la tèn’l vignaròu.1219

          E a la sinta che stad’era benigna
          ai puòrs pì d’adès, e no a chel grant poltròn
          ch’a vòltis lì si sinta, grant lagna;

          di no dà doj o tre cuant che’l sèis al sarès bon,
          o di godi’l rèdit daj benefìsis,
          non decimas, quae daj puòrs di Diu a sòn,1220

          domandàt’l veva, ma cuntra li mondani pècis1221
          na licensa di combati pal gragnèl
          che fàt cresi al veva sti vincjacuatri plàntis.1222

          Pì tars, cun dutrina e volej, cun dut chèl;
          e sot ufìsi apostòlic movùt
          si veva, com’na curìnt cuant che dal alt si sglonfa’n rusèl;

          e tal’erètic borascjàn si veva sbatùt
          il so sburt, e pì’ncjamò’n ta sti bàndis1223
          indà che testàrdus a’n d’era par dut.

          Da luj a vegnèvin dopo fòu pì rojùtis
          che ’l ort catòlic ognùn al irìga
          cussì che pì sànis a sòn li so plantùtis.

          Se cussì a era na roda da la biga
          che la Glišia Santa a veva difindùt
          e judàt li so ròbis a distrigà,1224

          clara a varès d’èsiti’n dut e par dut
          l’ecelènsa di che altra1225, che Tomàs,
          cortèis, prin di me a descrivi ’l era zùt.

          Ma i sèrclis a vègnin cussì puc ušàs
          ca fòrmin il difòu di chisti ròdis,
          che plens di rùšin a si sòn incrostàs.

          La so famèa, che ben li so tràcis
          a veva seguìt, a si’a’dès tant voltàt
          che là ’ndavànt ’ndavòu a par seguìlis.1226

          Dal racòlt ben s’jodarà il rišultàt
          di no tindi ben i cjamps, cuant che ’l òrzul
          si lagnarà che sensa’l gragnèl al è restàt.1227

          Lo stes jò’i dìs che s’al sfueàs un bon ànzul
          il nustri libri, al lešarès cjarta
          ca dìs ‘com’il prin Checo i soj jò pìsul’;1228

          ma nol sarès da Cašàl nè d’Agasparta,
          da’ndà che cussì a rìvin a la scritura
          ch’un l’ignòra e ’l altri a la strins pì fuarta.1229

          Jò’i soj l’ànima di Bonaventura
          da Bagnorea che ai grancj’ ufìsis
          i’ai sempri tralasàt la sinistra cura.1230

          Iluminàt e Gustìn uchì ti jòdis,
          che fra i prins a zì a piè nùs a èrin,
          ch’a Diu ghi’èrin cul so cordòn amìs.1231

          Ugo da San Vitòu a ghi’è pur visìn,
          e Pieri Mangjadòu e Pieri ’l Ispàn,1232
          che la jù i so dòdis lìbris a lùšin;

          Natàn1233 profeta e’l metropolitàn1234
          Crisostòm e Anselmo1235 e chel Donàt1236
          ch’a la prim’art1237 degnàt si veva di mèt’ghi man.

          Reban al è chì, e a mi lùs al lat
          encja chel abàt calabrèis Gjovachìn,
          che di spirt profètic al era dotàt.1238

          A ešaltà un cussì grant paladìn1239
          mi’a movùt l’inflamada cortešìa
          dal frari Tomàs e dal so bièl latìn;

          e cun me si’a movùt pur sta compagnìa.”







Cjànt Tredicèšin
          Cal imàgini chèl che ben capì’l vòu
          chèl ch’jodùt jò i vevi—e che chist’imàgin,
          intànt ch’i conti, cal tegni tant a còu—

          cuìndis stèlis che chì e là a lùminin
          il cjèl cun la clarèsa d’un bièl serèn
          che li nulùtis via svèltis a còrin;

          cal imàgini il cjàr che in tal sen1240
          dal nustri cjèl si tèn di dì e di nòt
          cussì che zir’e zira, sempri lu jodìn nu ben;1241

          cal imàgini la bocja di chel got
          che dal spìs dal so mani zì atòr
          la sù’n alt la prima roda a si jòt,1242

          che la sù’n tal cjèl fàt a vès doj sens1243 alòr
          com’che fàt a veva la fiòla di Minòs
          cuant che’l frèit da la muàrt sintùt a veva ’ntòr;1244

          e che’ un in tal altri al vès i ràis sos
          e che’i doj a ziràsin in tal maniera
          ch’jòdiu zì’n davànt e’ndavòu si pòs;1245

          e n’idea’l varà alòr di com’ca era1246
          la costelasion e la dopla dansa
          che zì atòr di me i’jodevi ’ntera;

          pars’ch’è tant pì’n là da la nustr’ušansa
          com’che dal mov’si da la nustra Chiana
          a si mòuf’l cjèl che ducju’i àltris al avànsa.1247

          Lì a si cjanta no Bacò, no Peana,1248
          ma tre persònis in divìn’ natura,
          e’n una persona, chè e l’umana.1249

          Dal bal so e cjànt finìt la mišura,
          a nuàltris si èrin chej sans lumìns prestàs,
          contèns di mostrani la so primura.

          Ma ròt al era’l silènsiu stàt di scju beàs
          premuròus da chèl1250 che tal sìntilu dal sant
          puarèt contà i èrin contèns restàs,

          “Sta pàja,” al veva dìt, “zà’i vìn tajusàt pì avànt
          e la so siminsa zà via metuda;
          ma ’dès bati’n t’altri al vòu ’l amòu tant.

          Ti cròdis tu che’n tal pet da’ndà che gjavada
          la cuesta par fà la biela muša1251 a era stada
          cun che gola ch’al mont tant cjàr’a ghi era stada,

          e’n ta chèl che, da lancja ben gusada
          trafìt, prin e dopo1252 tant al à sodisfàt
          che ogni colpa a vìns la so banda,

          par cuant ca ghi sedi lècit a l’umanitàt
          di podej rašonà, il dut al è infùs
          da chel valòu che ’l un e l’altri1253 al à fàt;

          par chèl a ti pàr ch’i no si sìn pì ’ntindùs
          di sè che pì’n sù contàt i’ai che’l secònt
          dotàt nol è dal ben da la cuinta lus.1254

          Adès vièrs i vuj a chèl ch’i vuej rìnditi cont,
          che’l to crodi, e’l me diši, al puntarà
          chì, pròpit in tal centri dal stes rotònt.

          Sè ca no mòu e che maj no morarà
          di che idea a no è che’l splendòu
          di chè1255 che amànt al parturìs chel là parzora:

          che lus viva, alòr, ca s’jòt vignì fòu
          dal so grant luši, ca no si dišunìs
          da luj1256 ma a lòu s’intrèa1257 cul so amòu,1258

          par bontàt so il so luminà a s’unìs
          coma’n ta spièlis, in ta nòuf susistènsis1259
          ma par sempri’l resta un, com’ch’i dìs.

          E tant jù’l vèn, fin a l’ùltimi potènsis,
          d’àt in àt, pì e pì dèbul doventànt,
          fašìnt doma pìsuli contingènsis;1260

          e chisti contingènsis a sòn chel tant
          di che ròbis generàdis cal prodùs,
          cun siminsa o sensa, il cjèl zirànt.

          La so cera e di chej ca ghi dà inflùs1261
          sempri no’è la stesa, ma lo stes sot’l sen
          dal ideàl a s’jòt che pì o mancu’a stralùs.1262

          A susèit pròpit par chèl che’l stes lèn,
          d’un tipo, al dedi miej o pešu frutàn;
          e che vu’i nasèis1263 cun pì o mancu ’nzèn.

          S’a la cera a puntìn ghi vegnès dàt man
          e s’al fòs’l cjèl la so virtùt suprema
          la lus dal sigìl s’jodarès da lontàn;

          ma al resta chistu un problema
          che tanti vòltis al à un artista
          partàt a l’art ma cun man ca ghi trema.

          Però se’l vif amòu a la clara vista
          da la prin’ virtùt a dispòn e’a segna,
          duta la perfesiòn uchì a cuìsta.1264

          La cjera ’era cussì stada fata degna
          di podej ben rivà a la perfesiòn;
          cussì da la vergin rivàt al era chèl cal regna:1265

          cussì ch’jò i pòl doma laudà la to opiniòn,
          che l’umana natura maj, coma lòu,
          a no’a vùt, nè maj varà, la perfesiòn.

          Adès, s’jò uchì i ti lasàs besòu,
          ‘Duncja, coma ’l èria stu chì1266 sensa par?’
          di domandà a ti colarès il còu.

          Ma par ca pari ben sè ch’adès no pàr,
          pensa com’che stu re al veva reagìt
          cuant che ‘Dìs pur,’ ghi era stàt dìt ben clar.1267

          Chist’i no’ai dìt par tegniti di vej ben capìt
          cal era un re cal voleva’l sintimìnt
          vej di podej’l just diši su ogni dirìt;

          no pal gust di savej in cuàncjus ca sòn
          chej motòus1268 ca sù, o se’l necesari’n sè,
          cul contingènt, maj àvos d’un necesari a sòn;1269

          nè, si est dare primum motum esse,1270
          o se un semisìrcul maj vej’l pòs
          un triàngul ca nol sedi ret’n sè.1271

          Alòr, se sè ch’i’ai dìt, prin1272 o adès, ben t’jòs,
          na real prudensa a è chel jodi ’mpàr1273
          che tant turbàt al veva i pensèis tos;

          e s’al ‘maj’1274 i ti àlsis il to jodi clar,
          ben t’jodaràs che dom’a si riferìs
          ai re, ca sòn tàncjus, ma un bon al è rar.

          Cun sta distinsiòn il me diši capìs;
          cussì ti pòs ritegni sè ch’i ti cròs
          d’Adàm e di chèl che godi ni fà1275, jò’i dìs.

          E che chist ai to piè’l sedi’un toc di plomp gros1276
          par fati zì a plan e stà tant atènt
          di chèl sì e di chèl no che tu no t’jòs:

          pars’che un pì stùpit si lu cjata a stent
          che a dišì’l sì o’l no si mèt sensa distinsiòn1277
          roba che maj no varès da fà la zent;

          pars’ca susèit che la nustra opiniòn
          a vèn pleàda ta la banda sbaliada
          cussì ch’afièt e’ntelèt spes leàs a sòn.1278

          Pì e pì da la riva a si sbanda,
          che maj nol torna coma prin di vèisi movùt,
          chèl che di pescjà pal ver nol sà avonda.1279

          Tàntis a sòn li pròvis, e prin di dut
          Parmenide, Melìs, e Bris1280e àltris
          che di zì—ma’ndulà?—nisùn al era maj pasùt:

          cussì pur Sabelio e Ario1281 e i stùpis
          ch’a li scritùris a èrin coma spàdis
          ch’jodi a fàn stuàrtis li mùšis drètis.

          Ca no sèdin li zens masa sigùris
          tal dà judìsi, coma chel tal cal stima
          li panòlis prin ca sèdin madùris:

          ch’jodùt jò i’ai durànt dut ’l unvièr prima
          che’l rošàr cal pareva spinòus e brut,
          pì tars in bòcuj vièrzisi, e coma!

          E’un batèl dret e ràpit jodùt
          i’ai cori tal mar durànt dut’l so cjamìn,
          e visìn dal puàrt—èco che jù'l è zùt!

          Ca no crodi siora Berta o’l siòr Martìn,
          tal jodi un robà e n’altri ufrì,
          di savej cuàl  cal sarà’l judìsi divìn;

          che un al pòl zì’n sù, e’l altri’n jù’l pòl zì.







Cjànt Cuatordicèšin
          Dal centro dal sercli, o dal sercli al so còu
          a s’jòt ca mòuf l’aga ta’un vas rotònt,
          sè’l sburt al vèn da dentri o dal di fòu:

          la me mins a’a pròpit a colp tegnùt cont
          di sè che jò’i dìs, cussì ch’apena dìtis
          che santi ’monisiòns di Tomàs al mont,

          èco doventà do ròbis sìmilis,1282
          il so discòri e chèl di Beatrìs,
          che, dopo di luj, tacàt a veva cun sti peràulis:

          “A chist ghi plašarès, ma no vi lu dìs,
          nè a vòus e nencja encjamò pensànt,1283
          d’jodi di n’altra veretàt la radìs.

          Dišèighi se la lus ca’nflurìs cussì tant
          la vustra sostansa, cun vu’a restarà,
          com’ca’è, taj secuj ca ni stàn davànt;

          e dišèit coma, se cussì a restarà
          dopo ch’i sarèis višìbils rifàs,1284
          puc a puc a no vi imbarlumirà.”

          Coma, da nova contentesa partàs,
          ogni tant chej che in ziru a bàlin
          cjantànt fuàrt, pì vita ’ghi dàn ai so às,

          cussì al preà1285, ch’atèns stàs ghi èrin,
          i sèrclis sans a colp mostràt pì legrìa
          tal so dols cjantà e balà a vèvin.

          Chèl che chì di murì al à pùcja voja
          par zì a vivi la sù, ulà maj al à godùt
          chel bièl frescùt da la eterna ploja.1286

          Chel un e doj e tre che sempri al à vivùt1287
          e che sempri’l regna’n tre e’n doj e’n un,
          maj circoscrìt ma che pur al circoscrìf dut,

          tre vòltis cjantàt al era da ogni un
          di chej spìris cun tanta melodìa
          che just regàl al sarès pal mèrit d’ognùn.

          E sintùt i vevi jò na vòus che dal pì lustri’a
          vegneva dal sìrcul minòu dut modesta,
          com’chè, forsi, dal ànzul a Maria,

          rispundi: “Fin ca durarà la fiesta
          in tal paradìs, tant il nustri amòu
          atòr’l spandarà na lus coma chista.

          La so clarèsa davòu ghi stà al ardòu;
          ’l ardòu a la višiòn, e chè a’è tanta
          com’che di gràsia an d’à il so valòu.1288

          Coma che la cjàr glorioša e santa
          a sarà rivistida, la nustra persona
          tant miej sarà par cussi èsi duta cuanta;1289

          parsè ca cresarà sè ca ghi dona
          di gràsia luminòša il pì grant ben,
          lus ch’a jodi luj a mi condisiòna;

          in tal cresi, sta višiòn a lasa un clar sen,
          e l’ardòu ca’mpìja al và cussì cresìnt,
          fašìnt cresi pur’l raj che da chèl al vèn.

          Ma pròpit coma’l cjarbòn che flama al rìnt,
          e che di chè al è’l so splendòu pì grant,
          cussì che la so ’parènsa nol và pierdìnt,

          cussì stu lušòu ca n’inglusa dut cuant,
          dal jodi da la cjàr’l sarà superàt,
          ch’encjamò sot cjera a è’n chistu istànt;

          ma di barlumièris no’n varìn afàt,
          pars’che i òrgans dal cuàrp a saràn fuàrs
          a dut sè che di dilèt ni sarà dàt.”

          Di chistu a si èrin prons tegnùs e necuàrs
          tant ’l un che ’l altri coru, “Àmen” dišìnt!
          dešideri cussì mostrànt paj so cuàrps muàrs;1290

          pa li màris1291, e no forsi par lòu stes volìnt;
          e paj pàris e chej che ben ghi volèvin
          prin d’otegni stu eterno aspièt lušìnt.

          Èco che’ntòr, par dut compaj, a jodèvin
          un lustri nasi p’intèns di chèl  cal era
          che’i so ràis in tal orišònt dut a splendèvin.

          E coma ch’al tacà di prima sera
          la sù’n tal cjèl a s’jòdin ròbis nòvis
          cussì che la vista a pàr e a no pàr vera,

          a mi veva parùt lì che altri ànimis
          ta n’altri ziru jodi a si fèvin
          al di fòu da li prin’ circonferènsis.

          O sfavilà dal Spirt Sant, just lumìn!,
          com’ch’a jodi, incandesènt, i vevi provàt
          cuj me vuj che, domàs, no lu sufrìvin!1292

          Ma Beatrìs, biela e ridìnt, si veva mostràt
          davànt di me, che tra chès ch’i vevi jodùt
          par no vej la mins seguìt, ’ndavòu i vevi lasàt.1293

          I me vuj a vèvin alòr di nòuf1294 vùt la virtùt
          d’alsasi, e jodùt mi eri trasportàt
          besòu cun ic in ta na pì alta salùt.1295

          Mi eri ben necuàrt ch’i’eri pì’n alt rivàt
          pal ridi, com’un fòuc coloràt, da la stela,
          che pì ros dal sòlit mi’era someàt.

          Cun dut il me còu e cun che peràula
          che dentri ducju’i vìn, Diu ošanàt
          i vevi par vej vùt sta gràsia nova e biela.

          Tal me spirt no si veva ’ncjamò ’nfreidàt
          il colòu dal me laudà, che savùt
          i vevi che, dal jodi, luj lu vev’apresàt;

          che cun’un grant luši di rubìn ’ntinzùt
          tal miès di doj ràis jodùt i vevi doj lušòus,
          che dìt i vevi: “O Elios com’ch’in lòu ti s’jòt dut!”1296

          Com ch’jodi si fà, cun puntìns luminòus
          pìsuj’e grancj’, blancjastra fra i pòlos dal mont
          Galàsia, ca si gràtin’l cjàf òmis famous,1297

          cussì costelàs chej ràis’n tal profònt
          di Mars a fèvin il veneràbil sen1298
          ca unìsin i cuadràns ta’un rotònt.

          Chì pì fuarta ’è la memoria me dal inzèn;
          parsè che’n ta che cròus al lampava Crist
          cussì ch’jò no saj cjatà fòu un ešempli dèn;

          ma chèl cal cjoj sù la so cròus e’l seguìs Crist,
          mi scušarà par chèl ch’jò’i no pòl diši e’i tàs,
          ben jodìnt ta dut chel lušòu balenà Crist.

          Da’un bras al altri e fra’l pì alt e’l pì bas1299
          un sintilà s’jodeva di gjugjulùtis,
          pì di dut tal so unìsi e tal trapàs:

          cussì a s’jòdin, drètis e stuàrtis,
          svèltis e stràchis, rifašìnt la vista,
          duti che robùtis che, lùngis e cùrtis,

          tal raj si mòvin, cu li cuals si lista
          spes l’ombrena1300 che, pa la so protesiòn
          cun inzèn e art a otèn a pusta.

          E com’che giga1301 o arpa, cu la tensiòn
          di tanti cuàrdis un tintinà dols ghi crèjn
          a chèl che ben nol capìs la so funsiòn,

          cussì da li lus ca mi si mostràvin
          da la cròus’l vegneva’l sun di na cansòn
          ca ni estašiàva, sensa capì ’l ìn.

          Ca’ntendeva tant laudà’i capìvi benòn,
          che a mi “Risurìs’ e “Vìns” mi vegnèvin
          com’a chèl cal sìnt ma di capì nol è bon.

          Chisti melodìis tant gust a mi dèvin
          che fin a chel momènt lì nuja di nuja
          a veva vèncs tant dols che cussì leàt mi vèvin.

          A pareva chista na tant granda voja
          da pospòni il plašej di chej vuj1302 biej
          che’n chej mirànt dutl’ rest si ridùs’n nuja;

          ma chej ca jòdin che chiscju sigìj miej
          a fàn ogni bielesa pì’n sù ch’i zìn,
          e ch’jò no mi’eri’ncjamò voltàt a chej,

          di chèl ch’i mi acuši par scušàmi a pòsin
          scušàmi1303, jodìnt che jò i dìs il ver;
          pars’che’l plašej  nol à chì’l so cunfìn,

          ma zìnt in sù si fà pì e pì sincèr.1304







Cjànt Cuindicèšin
          La benevula volontàt ta la cual
          sempri si dìsfa ’l amòu che dret al suspira
          coma la cupiditàt ta chè1305 dal mal,

          sidina sidina fàt stà a vèvin che dolsa lira,1306
          cussì che tašùt a vèvin che santi cuàrdis
          che la destra1307 dal cjèl a mola e tira.

          Cuant maj a sarani al bon preà sòrdis
          che sostànsis che par dami coràgju
          di fàighi domàndis a èrin sidìnis stàdis?

          Al è un ben1308 che sensa fin a ghi planzi sù
          chèl che, par amòu di ròbis ch’etèrnis
          no sòn, il amòu ver al buta jù.

          Coma ta li nòs cujètis e pùris
          ràpit s’jòt un foghùt ogni tant
          che’l vuli al mòuf ta che plàcidi sèris,

          e’a pàr stela che’l so post a stà cambiànt,
          s’a no fòs che par indà ca s’impìa
          dut al è compaj e chèl al dura’un istànt;

          cussì dal bras ch’a destra’l para via,
          ai piè di che cròus al à corùt un astro
          da la costelasiòn brilànt di gloria;

          sta gema a no veva lasàt il so nastro
          ma pa la strica radiàl si veva movùt,
          someànt fòuc davòu dal alabàstro:

          svelt cussì1309 al era’l spirt d’Anchìs davànt vegnùt,
          se fede i vìn ta la nustra miej muša,
          cuant che’n Elišio dal fì si veva necuarzùt.1310

          “O sanguis meus, o superinfusa
          gratia Dei, sicut tibi cui
          bis unquam coeli ianua reclusa?”1311

          Cussì’l lumìn, ch’jò voltàt mi eri a luj;
          e’i me vuj a èrin dopo zùs a Beatrìs,
          che, zìnt chì e là, ’mbacuchìt mi vèvin i vuj

          che tant ridìnt a ardèvin di Beatrìs
          ca pareva che’i mès tocjàt a vèsin’l font
          da la me gràsia e dal me paradìs.

          Alòr, in tal jodi e’n tal sinti gjocònt,
          si veva metùt stu spìrit a contà ròbis
          ch’jò’i no vevi capìt pal so parlà profònt;

          intindùt nol veva di dìšmi ròbis scùris,
          ma ghi veva tocjàt, par via che’l so concèt

          tant pì alt al era dal capì daj òmis.

          E cuant che ’l arco dal so ruvìnt afièt
          sfogàt si’era, che’l so parlà ’l era jù vegnùt
          visìn di lì cal taca’l nustri intelèt,

          chistu stàt al era chèl ch'i vevi par prin comprendùt:
          “Che benedèt ti sèdis Tu, triùn e un,
          par vèighi a la siminsa me cussì ben tindùt!”

          E al veva dopo dìt: “Un bièl e lontàn dišùn
          che vegnùt mi veva’n tal leši’l libri grant1312
          che fòu nol lasa nisùn sen, ma nisùn,

          contènt ti’as fàt, fiòl me, stu lušòu, e tant,
          da’ndà ch’i ti parli, da che stesa1313 ’sistìt
          che l’àlis ’mplumàt ti’a par zì’n alt cussì tant.

          Che’n me’l to pensej al lus, ti pàr di vej capìt,
          da chèl che prin1314 al è, com’cal radièa
          dal’un il sinc e’l sèis, sè ben al è capìt;

          par chèl cuj ch’i soj e parsè ca ti somèa
          pì viva la me flama no ti domàndis,
          di ogni altra tal splendòu di st’asemblèa.

          E ti par just; chè, pìsuj e grancj’, i spìris
          di chista vita tal spieli a jòdin,
          tal cual, prin di pensalu, il pensej t’jòdis;1315

          ma pars’che dal amòu sant, ch’jò’i jòt da visìn
          e no mi’è maj fòu di vuli e m’implenìs
          di na voja dolsa, àltris ghi gòdin,

          cun buni peràulis, sigùris e fuàrtis,
          il volej to cal suni e’l to dešidej,
          ch’jò’i rispùnt par volej di altri lègis!”

          Voltàt mi eri a Beatrìs, che’l pensej
          me zà’a saveva e, ridìnt, un sen
          mi veva fàt che l’àlis vièrt ghi veva al me volej.

          Tacàt i vevi alòr cussì: “Il afièt e’l sen,1316
          cuant ch’jodùt i vèis la prim’ ecualitàt,
          compàis vi sòn stàs dàs, ch’ognùn adès al tèn,

          chè’l soreli che àrdi vi’a fàt e luminàt
          cul cjalt e cu la lus1317, in dut al è compaj,
          che chist a chèl nol pòl èsi paragonàt.1318

          Ma voja e argumìnt ’n taj mortaj,1319
          pa la rašòn ca vi’è manifesta,
          àlis da li stèsis plùmis no ùšin maj;

          jò, duncja, ch’i soj mortàl, i sìnt chista
          dišegualitàt, e par chèl i ringrasièj
          cul me còu par chista paterna fièsta.

          E alora, topàs bièl, ti suplichèj,
          te che chistu presiòus gjojèl t'ingèmis,
          di dìšmi’l to nòn—èco’l me dešidej.”

          “Contènt di vèiti fra li me ramàsis1320
          i soj belzà stàt; jò’i soj la to radìs”:
          dìt ghi veva cussì a li me peràulis.

          E pì ’ncjamò al veva dìt: “Chèl dal cual si dìs
          che’l to nòn al vèn, e che sent’àis e pì
          ziràt al à’l mont’n ta la prima curnìs,

          il to bišàvul al era e me fì:
          pròpit ben a zarès se la so fadìja
          lungja1321 cul to fà ti vès da scurtàighi.

          Florensa dentri da la mura vecja,
          da’ndà ca cjoj ’ncjamò la tersa e la nona,1322
          a viveva moderada e sensa pecja.1323

          Cjadenuta no veva nè corona,
          nè còtulis ornàdis nè sintùra
          che’l vuli a fès tirà pì da la persona.

          No ghi fèvin, nasìnt, encjamò poura
          li fiis al pari; chè’l timp e li dòtis
          no’èrin’ncjamò fòu d’ogni mišura.1324

          Non d’èrin cjàšis di famèa vuèjtis;1325
          nol era ’ncjamò rivàt Sardanapàl1326
          a mostrà sè ca si fà’n ta li cjàmaris.1327

          Encjamò nol era vinsùt Montemàl
          dal vustri Usieladòu che coma vinsùt
          tal zì’n sù, cussì al sarà’n tal so cal.1328

          Cun sintùra di coràn e vuès i’ai jodùt
          Belincjòn Berti, e sensa truc fasi avànt
          la so fèmina, ch’era naturàl in dut;1329

          Chej dal Nerli e dal Vecju lì davànt
          i jodevi, contèns, cun pièl scujèrta,
          e li so fèminis ca filàvin cjantànt.1330

          Furtunàdis lòu! ch’ognùn’era certa
          di vignì lì soterada1331, e nisuna
          pa la Fransa, a era lì tal lièt dešerta.1332

          Una a tindeva’l nini’n ta la cuna
          e cul ninanana lu consolava,
          che paj genitòus ’ndà’n èria roba pì buna?

          Che altra’nvensi, mentri ca filava,
          fiàbis daj Trojàns a la so famèa
          —e pur di Fièšul e Roma—ghi contava.

          Ta chej timps a sarès stada na maravèa
          na Cjanghèla o un Lapo Saltarèl
          com’ch’adès’l sarès Cincinàt o Cornèa.1333

          Ta’un cussì ripošàt e ta’un cussì bièl
          vivi di citadìns e ta’un so Cristiàn
          ambiènt ch’alora al era chistu ostèl,

          Maria mi veva dàt, clamada dal sigà san;1334
          e’n ta chel antìc Batisteri1335 vustri
          fàt i eri stàt Cjasaguida e cristiàn.

          Morònt mi’era fradi, e Elišeo n’altri;
          la me fèmina’era da Val di Pat,1336
          e da là’l vèn il nòn di Alighieri.

          I’ai dopo seguìt ’l imperatòu Coràt;1337
          e pa li me òperis al veva vùt la gràsia
          di ricognòsimi, e cavalièr  i veva fàt.

          Davòu ghi eri zùt cuntra la malìsia
          da la lès di chel pòpul cal ušurpèa
          par colpa daj pastòus1338, la vustra gjustìsia.

          Da che zentàja—eše maravèa?—
          dal mont fals i eri stàt alòr disleàt
          che par amòu so tant’ànimis al plèa;

          e dal martìri a chista pas i eri rivàt.







Cjànt Sedicèšin
          O nobilitàt dal nustri sanc, se tu puarèt
          la zent zì cussì tant in gloria i ti fàs
          ca jù indà che flap al è’l nustri afièt,

          na maravèa maj no ti mi saràs;
          pars’che là che’l nustri apetìt maj nol è sviàt,
          tal cjèl i dìs, gloria i vevi sintùt, e pas.1339

          Ti sòs tu com’un mant ca si tèn prest scurtàt
          che, s’a no si lu slungja’un puc di dì’n dì,
          coma cun fuàrfis a lu tèn’l timp ben tajàt.

          Cul “vu”1340 che par prin i vìn jodùt Roma sufrì,
          e che la so famèa no’a pì tant ušàt,
          alora i’ai di nòuf scuminsiàt a partì;

          ma Beatrìs, ca no mi veva maj lasàt,
          ridìnt, a pareva chè ca veva tosùt
          al prin fal di Ginevra, com’che scrìt a è stàt.1341

          “Vu’i sèis me pari,” a diši mi eri metùt;
          “Vu’i mi dèis di parlà gran cunfidènsa;
          vu’i mi tegnèis alt, cussì che jò’i soj pì che jò’n dut.

          La me mins a gòt cussì tant di sè stesa,
          e dapardùt di contentèsa a s’implenìs,
          ca no si romp di tanta ’legresa.

          Alòr, bon pari, i vuej ch’i mi dišèdis
          cuj ca èrin i vustri vècjus, e com’che’i àis
          a èrin ta’i vustri prins mèis e dìs.1342

          Dal pioràr di San Zuan s’eše ch’i pensàis?1343
          com’ al èria alora? E li zens cuj ca èrin
          ulà di pì grant mèrit, s'i vi recuardàis?”

          Com’ch’al soflà dal vint àrdi pì ben i jodìn
          la flama dal cjarbòn, jodùt i vevi che ulà
          al me dols diši pì’l luševa’l lumìn;

          e com’ch’ai me vuj si feva la lus pì biela,
          cussi cun vòus Oh cussì biela e dolsa,
          ma no cun chista moderna favela,

          dìt mi veva: “Dal dì dal prin ‘Ave,’ com’si sà,
          che dal so part me mari, ca è santa,
          cun me liberàt si veva da la gravidansa,

          al so Leòn ben sincsènt e sincuanta
          e trenta vòltis al era vegnùt chistu fòuc
          a’nflameàsi di nòuf sot ogni so planta.1344

          Chistu’a basta sinti daj vècjus, zent di sest;
          cuj ca èrin e da’ndà che vegnùs a èrin
          al è miej’l taši che’l discori onèst.1345

          Ducju chej che, che volta, chì a podèvin
          àrmis partà fra Mart e il Batista1346,
          il cuint a èrin di chej ch’adès chì a vìvin.

          ma la citadinansa, ca e adès mista,
          di Cjamps, di Certaldus e, sì, di Feghìn,
          a era pura fin al ùltin artista.1347

          Oh cuant ca sarès miej èsighi visìn
          da li zens ch’jò’i dìs, e a la Galusa
          e al Trespiàn di vej il vustri cunfìn,

          che dentri vèilis e sopuartà la spusa
          dal contadìn di Guigliòn e di Signa,
          che’l vuli par baratà sempri’l gusa!1348

          S’a no ghi fòs stada a Sešar madrigna
          che zent che tant miej da curà’l mont ’varès
          e coma mari al fì èsighi benigna,

          un tal1349, fàt fiorentìn, al cambia’e smercja’dès,
          invensi di zì dret là daj Similfòns,
          elemošinànt, com’i so àvos puarès;

          Montemurlo’l sarès encjamò daj Cons;
          a sarèsin i Sercuj sot’l plevàn d’Acòn,
          e forsi in Valdigràf i Bondajmòns.1350

          ’L inflùs di zens nòvis al crèa cunfušiòn
          e chistu al è sempri’un mal pa li contràdis,1351
          com’che mal ghi vèn a un cal è mangjòn;

          un toru svuàrp a colà pì svelt ti lu jòdis
          che n’agnela svuarba; e spes a taja
          di pì e tant miej una che sinc spàdis.

          Se tu ti vuàrdis Luni e Urbisalia
          com’ca sòn zùdis, e coma ca zaràn
          davòu di lòu Chiuši e Sinigalia,1352

          di sinti com’che li stìrpis a disfasi’a vàn
          no ti sarà nè roba nova nè dura
          cuant che clar a è ch’encja li sitàs na fin a àn.

          Ca mòri dut a è roba sigura,
          e vuàltris pur, ma la muàrt’n cualchiduna1353
          ben a si plata; ma la vita puc’a dura.

          E com’che’l zirà dal cjèl da la luna
          sempri’l cujèrs e’l discujèrs li spiàgis,
          cussì a Firense ghi fà la furtuna:

          par chèl un nol à di fasi maravèis
          s’jò a parlà’i mi mèt daj als Fiorentìns
          ca’an li so grandi làudis’n tal timp platàdis.

          Jodùt i’ai jò’i Ugos e’i Catelìns,
          i Filìps, i Grecs, i Ormàns e’i Alberìcs,
          zà’n tal calà, ma ilùstris citadìns;1354

          e di chej’n daj jodùs, tant grancj’ che antìcs,
          cun chèl da la Sanèla, chèl da l’Arga,
          e Soldanièrs e Ardìngas e Bostìcs.

          Là di che puarta ch’adès a è carga
          di cussì tanta cativèria in dut,
          ca’nfondarà sta barcja1355 di maj cussì carga,

          I Revignàns a èrin, da’ndà che vegnùt
          al era’l cont Guido e ducju chej che’l nòn
          di Beluncjòn a àn in sèguit otegnùt.1356

          Chej che da la Preša a savèvin zà benòn
          coma governà, e chèl dal Galigaj
          zà di oru a vèvin il pòmul dal so nòn.1357

          La strica dal Gris1358 era granda asaj,
          com’pur i Sachès, Zòucs, Fifàns e Barùs
          e Gjaj e chej che ros a doventàvin pal staj.1359

          La sòcja che cresi a veva fàt i Calfùs
          a era zà biel’e grosa, e zà magistràs
          a èrin i Sìsios e i Arigùs.

          Oh cuant ben ch’jodùt i’ai chej stàs disfàs
          da la so rogansa! E li bàlis d’oru1360
          flurì a fèvin Firense in ducju i so gran fàs.

          Cussì a fèvin i pàris di chej che di oru,
          cuant che la vustra glišia’l vèscul no veva,
          gràs si sòn fàs sintàs a consistoru.1361

          Che rasa di zent ’rogànta,  ca è belva
          cun chèl cal scjàmpa, ma s’jodi un’l fà’l dint,
          o’l tacuìn, na pioruta a fasi jodi a và,

          se pur zentuta, zà si zeva ’ngrandìnt;
          chist no ghi zeva dret a Bertìn Donàt,
          che’l misièr al à chej1362 dopo fàt parìnt.

          Belzà al era’l Caponsàc tal mercjàt,
          da Fièšul vegnùt, e belzà al era
          un bon citadìn Gjuda, e’l Infangàt.

          I dìs na roba ’ncredìbil ma vera:
          tal sìrcul di miès si’entrava pa na puarta
          ca cjoleva’l nòn da chej da la Pera.1363

          Ognùn che la biel’insègna al parta
          dal grant baròn, cun che stima e nòn
          ch’a recuardà il dì di San Tomàs ni parta,

          da luj tìtul e patrimoni cjòls a sòn;
          encja se cul pòpul vuej si tèn unìt
          chèl cal à cun fàsa ornada benòn.1364

          Gualtièrs e Importùns zà a stèvin pulìt;
          e’l Borc encjamò pì cujèt’l sarès
          se’l bacàn di cers visìns1365 nol vès subìt.

          La cjàša ca’a caušàt il vustri planzi e sighès
          pal just disprès che caušàt vi’a la muàrt,
          e partàt vi’a al scunfuàrt ch’i vèis adès,

          onorada a era, sensa tuàrt:
          O Bonbelmònt, se mal ch’a scjampà ti’as fàt
          da li so nòsis par cjatà t’altri bras cunfuàrt!1366

          Scontèns a sòn tàncjus che’l cjèl a varèsin laudàt
          se Diu a Ema ti vès concedùt
          cuant che par prin in sitàt ti’èris rivàt.

          Ma’a che sema di piera1367 ghi’a convegnùt
          —chè ca vuarda’l punt—che Firense a finìs
          che pàs che par un bièl puc a veva vùt.

          Cun chisti zens e cun lòu pur cun àltris,
          ta sta calma Firense i vevi jodùt
          che rašòn no veva di spandi làgrimis:

          cun sti zens d’jodi la Gloria i’ai podùt
          dal so pòpul, e just, tant che’l so gìlio
          maj nol era cul cul in sù stàt metùt,

          nè maj al era doventàt ros, stu gìlio.1368







Cjànt Dišisietèšin
          Coma chèl zùt a Climenè, sigùr volìnt
          èsi di sè che da n’altri’l veva sintùt,
          che pur vuej il pari al fì di dà tant no si sìnt;1369

          tal i’eri jò, e’i eri cussì stàt sintùt
          da Beatrìs e pur da chel sant lumìn
          che prin par me dal so post si veva movùt.

          Par chèl ic “Èco, fà che ben a lùšin
          i to dešidèris,” mi veva dìt, “ cussì che chìscjus
          ben segnàs tal so flameà a vègnin,

          chè, se’i to pensèis zà i cognosìn dùcjus,
          il to parlà lo stes ti tèn abituàt
          a diši ‘I’ai sèit’ cuant che’i làvris ti’as sùs.”

          “O antenàt me che tant i ti tèns levàt
          che com’che ta’un triàngul li mins terènis
          doj ànguj vièrs no’an maj cjatàt,1370

          cussì tu’i t’jòs li ròbis contingèntis
          prin che’n sè a sèdin, ben mirànt il punt
          ch’al stes timp dùtis al jòt li èpochis;

          cuant che cun Virgìlio i’eri, punt par punt,
          sù pal mont che li ànimis al cura,
          e pur cuant che jù’i zèvin tal mont defunt,1371

          dìt mi’era stàt da la me vita futura
          roba seria, ma ch’a ogni violenta
          scòsa ic a si varès tegnùt dura.

          Par chèl a sarès la me voja contenta
          di savej sè che’l cašu mi tèn visìn;
          ch’un folc ca s’jòt rivà di fà mal al stenta.”

          Cussì ghi vevi dìt alòr a chel stes lumìn
          che prin mi veva parlàt; e com'ca veva volùt
          Beatrìs li me vòis si averàvin.

          No cun stupidàdis, che’l mont pagàn, dut,
          inviscjà si lasava prin che ’l Agnèl
          paj pecjàs dal mont a murì ’l era zùt,

          ma cun peràulis clàris e cun bièl
          Latìn precìs dìt mi veva chel amòu paterno,1372
          che’nglusàt al era’n tal so ridi bièl:

          “La contingensa, che fòu dal cuaderno
          da la vustra matèria a no si spànt,
          ben joduda a’è dal vuli eterno:

          necesaria  a no và par chel doventànt,
          com’ca no và dal vuli 'ndà ca si spièla
          na nàf che la curìnt a stà jù menànt.1373

          Da là, cussì com’ca vèn ta l’orèla
          la mušica dolsa dal organo, mi vèn
          tal vuli il disèn da la to tela,1374

          com’ch’ešiliàt al era stàt Ipòlit d’Atèn
          par cauša da la so crudèl madrigna,1375
          a ti pur zì fòu di Firense ti convièn.

          Chist a si vòu e zà’a si s’impegna,
          e prest’l sarà fàt da chèl ca ghi pensa
          là’ndà ch’a baratà Crist dut’l dì si s’impegna.1376

          La colpa davòu ghi zarà, com’si sà,
          a la banda urtada, ma la vendeta
          a mostrarà il ver ca la dispensa.

          Ti lasaràs ogni roba, puareta,
          che pì a ti plàs; e chista a è la frecja
          che ’l arco dal ešilio par prin’l saèta.

          T’jodaràs cuant amàr ca ti sarà’n bocja
          il pan d’àltris, e cuant ca saràn dùris
          da scalà li scjàlis cuant ca tocja.

          E chèl che pì ti pešarà’n ta li spàlis
          a sarà che compagnìa, bruta e trista,
          ch’i ti zaràs a cjatà’n ta che cjèris;

          sta mata di zent, sensa Diu e’ngràta,
          ti si farà cuntra; ma dopo, e no tant,
          a varà ic—no tu—la muša rota.

          La so bestialitàt a zarà ben mostrànt
          sta marmàja; cussì che par te a sarà miej
          da stu bacàn èsiti tegnùt distànt.

          Il prin rifugjo ch’i ti pod’ràs vej
          cun benvolej al sarà dal grant Lambart,1377
          che’n ta la scjala’l parta’l pì sant1378 daj usièj;

          che di te a varà un sì grant riguàrt
          che tra’l fà e’l domandà, fra di vuàltris
          prin’l sarà chèl che cuj àltris al è pì’n ritàrt.1379

          Cun luj t’jodaràs chèl1380 che, nasìnt, tràcis
          al à vùt—e bùnis—da che stela fuarta,1381
          che’n tal mont lu faràn fà grandi ròbis.

          I no saj se la zent si è zà necuàrta
          che zà par nòuf àis, ta la so zòvin etàt,
          atòr di luj sti ròdis1382 fàt ghi vèvin scorta;

          ma prin che’l Guasc il alt Rico’l vedi ’nganàt,
          sintìlis s’jodaràn da la so virtùt1383
          pal disprès paj sfuàrs e bès belzà mostràt.

          Cuant che da li so magnificènsis savùt
          si varà, alòr nencja i so nemìs
          di luj tegn’si da tabajà no pod’ràn dal dut.

          Ta li so mans a è miej ch’i ti ti mètis;
          luj’l sarà cauša di tancju sestamìns,
          condisiòns cambiànt par zèns siòris e puòris.

          E’i ti tegnaràs scrìt in ta la mins
          di luj, sensa dìšilu”; e dìt al veva ròbis
          incredìbilis a chej ca èrin prešìns.

          E dopo al veva dìt: “Fiol me, adès tu ti capìs
          chèl ca ti’è stàt dìt; èco li insìdiis
          ca ti vegnaràn entri pus àis mostràdis.

          Ma’i no vuej che’i to paešàns t’invidièis,
          che tant a si slungjarà la to vita
          pì’n là dal castìgu da li so cativèris.1384”

          Dopo che, tašìnt, chista ànima santa
          da tesi mostràt a veva di vej finìt
          la tela che da me ghi’era stàt data,

          tacàt jò i vevi, com’un che plen di dùbit,
          consej ghi domanda a na persona
          che tant ghi plàs e che dut a tèn capìt:1385

          “Ben i’jòt, pari me, com’ca si spiròna
          il timp vièrs di me par tègn’mi ben zveàt,
          che pešu a’è par un ca si bandòna;1386

          alòr dal ocorìnt mi tegn’raj armàt
          cussì che se’l post che pì mi plàs cjòlt mi vèn,
          fòu d’àltris pal me rimà no vegnaraj butàt.

          Jù’n tal mont che di amarèsis al è plen
          e’n tal mont che’nsima al à’l bièl gjardìn
          che paj vuj di Beatrìs jodùt i’ai, e ben,

          e dopo’n ta chej poscj’ als che cussì tant a lùšin
          savùt i’ai chist e chèl che se da contà i vès,
          di savòu fuàrt tàncjus lu cjatarèsin;

          E s’jò al ver di èsi timidùt i varès,
          da chej i no vegnarès maj recuardàt
          ch’antìc jodaràn il timp ch’i vivìn adès.”1387

          La lus ridìnt ca’nglusava’l me antenàt,
          presiòus gjojèl, a sfavilà si veva metùt
          com’un raj dal soreli ta’un spièli doràt;

          e chistu al veva dìt: “Dom’un còu cal è brut
          par vej di sè o d’àltris vergogna
          al volarà che tu ti tàšis dal dut.1388

          Lo stes, na volta netada la fogna,
          và a mostràighi a dùcjus 1389la to višiòn,
          e ca si gràtin pur chej ca àn na rogna.

          Che se’nsindiòša’sarà la so lesiòn
          al prin bocòn, un bièl puc di nudrimìnt
          a lasarà na volta digerida benòn.

          La to vòus a farà pròpit coma’l vint
          ch’a li pì alti pùntis a ghi dà frustàdis
          e a tì onòu e riconosimìnt.

          Ma mostràdis ti sòn ta chisti ròdis,
          tal alt mont e’n ta la val doloroša
          encj’ànimis par grandi ròbis famòšis,

          che’l spirt di chèl cal sìnt a nol ripoša
          nè maj si ferma su ešempli cal sedi
          puc cognosùt o platàt’n ta na buša,

          o che, par altri, rišàlt a nol fedi.







Cjànt Dicjotèšin
          Dal so verbo si godeva luminòus
          chel spièli beàt, e jò i stevi gustànt
          il me, temperànt dut’l dols cul sindiòus;1390

          e che fiòla ch’a Diu mi steva menànt
          dìt mi veva: “Cambia pensej; pensa che visìn
          jò’i soj di chèl1391 che’i maj al và liberànt.”

          Voltàt mi eri cuj vuj ca mi lušèvin
          vièrs la biela vòus dal me cunfuàrt,
          e’i tàs dal ben che chej vuj sans mi volèvin;

          no parsè che dal me parlà mi fidi dom’in part,
          ma pa la mins ca pòl fà doma chel tant
          se pì ch’judada no vèn dal alt, e fuàrt.

          Di chel momènt, cuant che ic i stevi vuardànt,
          doma chist i pòl diši, che il me afièt
          lìbar al era d’ogn’altra voja, dut cuant,

          fin che il plašej eterno, che dirèt
          al luševa in Beatrìs, su me pur
          a si rifleteva dal so bièl aspièt.

          Alòr, cu la lus di un ridi bièl e pur,
          ic dìt mi veva: “Vòltiti e scolta;
          di paradìs al di fòu daj me vuj an d’è pur.”1392

          Com’che uchì a si jòt cualchi volta
          la voja che’ tal jodi, s’a è tanta,
          da ic a vèn duta l’ànima cjolta,

          cussì, tal sflameà da la lus santa
          che voltà mi veva fàt, la so1393 brama jodùt
          i vevi che di parlami a'n veva tanta.

          E al veva tacàt: “Chi sù ch’i ti sòs vegnùt,
          in ta stu àrbul cal vif dal insima,
          che maj no si sfuèa e che sempri’l fà frut,

          i spirs a sòn beàs, che la jù, prima
          da vignì’n tal cjèl a èrin ognùn famòus,
          tant da vej da li mùšis granda stima.

          E alòr vuarda ben ta’i bras di sta cròus:
          chèl ch’i minsonaraj, lì’l farà chel àt
          che’n ta na nula’l fà’l so lamp1394 luminòus.”

          Pa la so cròus jodùt i vevi un lušòu tiràt
          dal nòn Gjošuè, apena’pen’ minsonàt;
          che’i no saj se’l diši al era prin dal fàt.

          E cuant che Macabeo’l era stàt nominàt
          èco un altri1395 cal vegneva rodolànt,
          e dal godi al era stu tròtul animàt.

          Cussi par Carlo'l Grant e par ’l Orlànt,
          doj ch’atènt seguìt al veva'l me sguàrt
          com'che’l vuli’l seguìs il so falcòn svualànt.1396

          Dopo tiràt a vèvin Gulielmo e Renoàrt
          e encja’l duca Gotfrèit la me vista
          ’nta che cròus, coma pur Berto Guiscart.1397

          Alòr, cun l’altri lùcis’n motu’n ta sta pista,
          mostrat mi veva l’ànima ca mi veva parlàt
          cuant che cun chès tal cjantà a er’artista.

          A la me destra mi eri alòr voltàt
          a Beatrìs par jodi s’al me dovej,
          cun peràula o cun sen, mi tegnès guidàt;

          e jodùt i vevi i so vuj lušìns e biej,
          lùstris di legrìa, che il so aspièt
          i’àltris al vinseva e’l so ùltin parej.1398

          E pròpit coma, par sinti pì dilèt
          tal ben fà, ’l omp di dì in dì, plan planìn
          a si necuàrs cal fila sempri pì dret,

          cussi mi eri rindùt cont che lì ch’i èrin
          dut’l cjèl cresùt al veva il so arc1399
          jodìnt chel miràcul1400 ch’i vevi visìn.

          E com’ca si tramuta’n ta’un pisul arc
          di timp na fruta in blanc, cuant che’n muša
          a discarga da la so vergogna’l car’c,1401

          cussi ai me vuj, vìnt voltàt la muša,
          al era’l candòu pì dols da la sesta stela1402
          che ta’un tic e tac ni veva fàt di cjaša.

          Jodùt i vevi'n ta che stela buna’e biela
          il luši dal grant amòu che lì al era
          paj me vuj scrivìnt la nustra favela.1403

          E coma grus ca si àlsin da la cjera,
          cuaši godìnt di diši ca èrin pasùdis,
          a crèjn na tonda o altra schiera,

          cussì’n ta li lus li santi creatùris
          svualànt a cjantàvin, e’a fašèvin
          un D o’un I o’un L cu li so figùris.

          Prima, cul so cjantà a si movèvin;
          dopo, doventànt un di chiscju dišèns,
          a stèvin fers un puc e a tašèvin.

          O divina Pegasèa1404 che’i nustr’ inzèns
          par timp e timp ti fàs che gloriòus a rèstin,
          e cun chej pur li nustri sitàs e regns,

          ’luminèjmi di te, che spic a fèdin
          sti figuris com’ch’jò li’ai concepìdis:
          che’n ta scju vers’l to podej dùcjus jodi a pòsin!

          Sinc vòltis sièt si èrin alòr mostràdis
          vocals e consonàntis; e notàt
          i vevi sti pars coma ch’jò li vevi jodùdis.

          ‘DILIGITE IUSTITIAM’ ben oservàt
          i vevi sè che par prin’era chì pituràt,
          da QUI IUDICATIS TERRAM1405 seguitàt.

          Tal EM dal cuint vocabul dut ordinàt
          al steva ogni spirt, cussì che Gjove stes
          d’arzènt al fasava stu luši doràt.

          E pì lùcis jodùt vignì jù a vèvin i vuj mès
          e pojàsi tal colm dal EM, da indà
          che’l ben pì alt a laudàvin, dùtis chès.1406

          Dopo, com’ch’al bati di na sclampa brušada,
          na nula si’jòt saltà fòu di falìscjs
          che paj vilàns a’è roba furtunada,

          èco alòr il lampà di mil lùcis,
          e pì, zì’n sù t’jodèvis, o tant o puc,
          par volej di chèl1407 ca li veva ’mpiàdis;

          e cuant ch’ogni lumìn al era zùt tal so lòuc,
          i vevi 'l cjàf e’l cuèl di n’acuila jodùt
          vignì fòu dal dišèn ben clar di stu fòuc.

          Il pitòu di dut chistu, mestri nol à maj vùt;
          ma mestri ’l è luj, e da luj a vèn fòu
          la virtùt ca informa1408 i nìs dapardùt.

          I altri beàs, che contèns ognùn di lòu
          a parèvin d’èsi’n ta la M ingiliàs,
          puc’a puc pal usièl jodùt si ghi veva'l còu.1409

          O biela stela, cuanti gèmis ch’i ti’as
          ca mi mostrin che la nustra gjustìsia
          a vèn da scju cjèlos ch’i ti tèns ’ngemàs!

          Par chèl jò i prej la mins che inìsi a
          ghi dà al motu to e virtùt che ben
          a vuardi da’ndà che’l fun’l vèn che’l to raj’l vìsia;1410

          cussì che n’altra volta’l mostri’l so disdèn
          di dut chel baratà dentri dal templi1411
          che daj màrtirs che fàt lu vèvin al era plen.

          O soldàs sans dal cjèl che jò’i contempli,
          lotàit fuàrt par chej che la jù in cjera
          pierdùs a sòn par via dal brut ešempli!

          Cu li spàdis si feva na volta guera;
          ma ’dès a la fàn chej ch’al cjòli a sòn atìfs
          il pan1412 che’l bon Pari a nisùn maj’l siera.

          Ma tu che doma par scancelà1413 ti scrìfs,
          pensa che Pieri e Pauli, che muàrs a sòn
          pal cjamp1414 ch’i ti guàstis, a sòn encjamò vìfs.

          Tu ti pòs ben diši: “Jò’i saj sè ca è bon;
          jo’i vuej doma chèl che besòu al à vivùt
          e ca àn pal saltusà martiriàt’n tal salòn;

          jò il pescjadòu i no cognòs, nè’l Paulùt.”1415







Cjànt Dicjanovèšin
          Davànt di me i jodevi cun l’alis vièrtis
          il bièl dišèn1416 che cun chel so godi grant
          a fèvin l’ànimis ulì unìdis.

          Ogn’un’a pareva un rubìn che tant
          cun’un raj di soreli ardìnt al stès
          che ai me vuj si rifleteva brilànt.

          E chèl che a contà i mi mèt adès,
          dìt nol è maj stàt, nè scrìt da vingjòstri,
          nè d’inventalu nisùn maj s’insumiarès;

          ch’jodùt i vevi e pur sintùt i vevi il rostri1417
          che al “jò” e al “me” a ghi dà vòus
          invensi di ušà il “me” e’l “nustri.”1418

          E alòr: “Par èsi bon e gjudisiòus,
          ešaltàt i soj jò chì a che Gloria
          che di pì no si pòl èsi dešideròus;

          e’n tal mont i’ai lasàt la me memoria
          buna, tant buna, ma che li zens trìstis
          a làudin ma a no seguìsin par nuja.”

          Cussì dom’un calòu di tanti bòris
          sinti si fà, com’che da tancju amòus
          un sun sòu si sinteva da li so bòcis.1419

          E alora jò: “O semprivèrs flòus
          dal eterno bon godi; che pur dom’un
          someà mi fèis ducju i vustri odòus,

          sodisfàit suspirànt il me grant dišùn
          che par cussì tant timp mi’a lasàt plen di fan,
          che’n tal mont di cjoli nol è stàt bon nisùn.

          Jo’i saj ben che se’n cjèl ta'un altri reàn1420
          sempri a si spièla il volej divìn,
          puc’n vu a si riflèt, e sensa velàn.

          Ben i savèis ch’i mi tèn pront e visìn
          par scoltavi; i savèis cual cal è chel
          dùbit che’n mins maj nol vòu stami sidìn.”

          Coma un falcon cal vèn fòu dal cjapièl,1421
          al mòuf il cjàf e l’àlis al bàt contènt,
          granda voja mostrànt, fašìnsi dut bièl,

          cussì al fasi jodùt i vevi dut intènt
          stu sen, da gràsia divina festegjàt
          cun chel dols cjantà che là’n alt al è sempri prešènt.

          E tacàt al veva: “Chèl che’l compàs al à slungjàt
          fin a la fin dal mont, e dentri di chel trat
          il misteriòus e’l manifest al à lasàt,

          nol à’l so valòu podùt lasà cussì stampàt
          dapardùt ’l univèrs, che il so verbo,
          infinìt, parzora di dut’l fòs restàt.

          E a è par chèl che il prin superbo1422
          che pì grant al era d’ogni creatura,
          crut al era colàt crodìnt di savej pì dal verbo;

          e da chistu s’jòt ch’ogni inferiòu natura
          un vàs masa pìsul a’è par dut chel ben
          sensa fin e che’n sè cun sè’l mišura.1423

          Duncja la nustra vista, ch’al pì a tèn
          doma cualchidùn daj ràis da la mins
          che dùtis li ròbis dal mont a contèn,

          a no pòl da se stesa tegni a mins
          tant che’l so prinsìpit1424 a no s’interna
          tant pì’n là daj nustri sòlis sintimìns.

          Cussì che’n ta la gjustìsia eterna
          il disèrni cal risèif1425 il vustri mont,
          coma vuli tal mar, dentri a s’interna;

          che, par tant che da la riva’l jòt’l font,
          lontàn tal mar no lu jòt, cal è lo stes
          lì, ma platàt’l tèn il so èsi profònt.

          Lustri nol è, s’a nol vèn dal serèn stes
          che maj si turba; ma ’l è ’nvènsi dut scur,
          o par pasiòn da la cjàr o velèn daj bès.1426

          Adès che chel post profònt ti sòs sigùr
          ca ti platava la gjustisia viva,
          che fin a capìla ti’era stàt dur;

          che chist ti dišèvis: ‘un al nas’n riva
          dal Indus, indà che nisùn al da lesiòns
          su Crist, nè di luj a leši o scrivi al và;

          e’l so volej e li so buni asiòns,
          par cuant che’l nustri rašonà’l jòt,
          sensa pecjàt tal diši o vivi a sòn.

          Sensa fede o batièšin al mòu: jòt—
          parsè’l vegnia condanàt stu puòr’on?1427
          ’ndà a eše la so colpa se luj nol cròt?1428

          Cuj sotu tu da mètiti tal cjadreòn1429
          par gjudicà da miàrs di mìis di lontàn,
          che d’jodi nencja na cuarta’n là no ti sòs bon?

          Chej che voja di zì’n tal sutìl a’an,
          se guidàs da la scritura i no fòsis,
          rašòns di dùbit i'n varèsis a plena man.

          Oh nemaj da la cjera! Oh mins sglònfis!1430
          La prima volontàt, ca è’n sè tant buna,
          e ca è’l pì grant ben, sempri lì a è, tal so post fìs.

          Ogni roba a è justa se cun ic a è una:1431
          roba creada’l ben a sè’a no tira,
          ma ic, risplendìnt, a ognùn lu dona.”1432

          Com’che’nsima’l nit zvualànt a zira
          dop’che la cicògna’l past ghi’a dàt ai fìs,
          e com’che chèl cal è pasùt al amira,

          cussì si veva fàt1433, e cussì alsàt i vevi li sèis,
          la figura benedeta, che l’àlis
          a moveva sburtàdis da tancju consèis.

          Atorotòr svualànt a cjantava: “Li nòtis
          mès, a’è clar, i fèis fadìja a capìlis;
          il pensej di Diu pur’i no comprendèis.”1434

          Al cujetasi di che lustri flàmis
          dal Spirt Sant ch’encjamò ’l era’n tal sen
          ch’ai Romàns ghi veva dàt riverènsis,

          di nòuf  al veva tacàt: “Chì sù, in ta chistu regn,
          maj nol è vegnùt nisùn ca nol crodès in Crist
          nè prin nè dopo cal vegnès ’nclaudàt tal lèn.

          Ma jòt: tàncjus di lòu a sìghin ‘Crist, Crist!’
          e’n tal dì dal judìsi a saràn pì lontàns
          di luj1435 che chej che maj cognosùt no’an Crist.

          E l’Abisìn’l danarà chiscju Cristiàns
          cuant ca si spartiràn chisti do scuèlis,
          una sempri siora e l’altra’n taj dàns.1436

          Se dišarani i Persiàns ai re vùstris?
          Coma a jodarani chel libri vièrt
          ’ndà che li pècis sòs a sòn dùtis scrìtis?

          Lì s’jodarà, tra l’òperis d’Albert,1437
          chè che fra puc a scrivarà la pena
          su chèl ca cambiarà’l regnu di Praga’n desèrt.1438

          Lì a s’jodarà’l mal che là dal Sena
          al caušarà, falsificànt bes a plen,
          chèl che’l cinghiàl’l farà crepà, cun pena.1439

          Lì di che supiàrbia s’jodarà il sen
          che màt a fà doventà ’l Inglèis e’l Scosèis
          che bòis no sòn di restà tal so terèn.

          La lusùria a s’jodeva  e li coròtis plèis
          di chèl di Spagna e di chel re Boèm,
          che virtùt maj ’la vùt, ma doma brus plašèis.1440

          Si gh’jodarà al suèt di Gjerusalèm
          segnada cun una I la so bontàt,
          ma l’opòst ghi sarà segnàt cu na em.1441

          S’jodarà l’avarìsia e la viltàt
          di chèl che vuardiàn al è da l’išula dal fòuc
          ’ndà ch’Anchìs finìt al veva la so lungja estàt;

          e par da n’idea di cuant cal è luj puc
          a bastaràn un pu’ di lèteris scurtàdis
          ch’un biel puc ni dišaràn cul diši puc.1442

          E s’jodaràn pur li òperis spòrcis
          dal barba1443 e dal fradi che na nasiòn
          a’an dišonoràt e pur do corònis.

          E chej che re dal Portogal e Norvegja a sòn,
          lì si cognosaràn, e chèl di Rasa1444
          che cuj bès di Venesia al veva fàt puc di bon.1445

          Beàda Ungaria s’a no si lasa
          pì malmenà! e beàda Navàra
          s’a si armàs dal mont1446 ca la fàsa!

          E ducju’an di crodi che par capara
          di chistu, Nicošia e Famagosta
          fuàrt si làgnin pal nemàl di so cjera1447,

          che d’imbànda daj àltris  no si scosta.







Cjànt Vincjèšin
          Cuant che chèl che lus a dut il mont ghi dà,
          dal nustr’emisferi jù’l vèn e’l và via
          cussì che'l dì dapardùt a distudasi al và,

          il cjèl, che doma di luj prin s’impìa,
          ai nustri vuj si fà di nòuf a colp prešìnt
          par ducj’ chej lumìns ch’ognùn di luj s’impìja;

          e’n mins stu da fà dal cjèl si veva fàt prešìnt
          cuant che’l sen dal mont e daj so dùcis
          di parlà ’l veva smetùt, cujèt restànt e tašìnt;

          ma sùbit dopo, l’altri bieli lùcis
          sempri pì lušìnt a cjantà si vèvin metùt
          cansòns che ben i recuardi ca èrin soàvis.

          O divìn amòu, di ridi dut cujerzùt,
          cuant ch’i ti lušèvis cun che melodìis dòlsis
          che di pensèis sans a cjantàvin par dut!

          Dopo che chisti lustri pièris presiòšis
          che la sesta lus ’ngjemà i vevi jodùt
          cujetàt a vèvin l’angèlichis nòtis,

          di sinti’l murmurà d’un rìvul mi veva parùt
          che da clap’a clap jù’l vegneva lìmpit e clar
          da la gran fontana ’ndà cal era nasùt.

          E com’dal cuèl da la ghitara’l sun clar
          dut ben si sesta, com’cal fà dal bušùt
          da la pìva il soflà dal montagnàr,

          cussì, sensa nencja spetà un minùt,
          il murmurà da l’àcuila sbušigànt
          al era vegnùt sù pal cuèl, fin che dols lu vevi sintùt.

          Da mùrmur’a vòus sè stesa alòr cambiànt,
          fòu dal so bèc in forma di peràulis
          bièlis i vevi sintùt, che chì i’ai scrìt dut cuant.

          “La part che’n me a jòt e che’n àcuilis
          mortàlis’l soreli a vuarda,” al veva tacàt,
          “a’è miej che adès benòn i ti vuàrdis,

          pars’che daj fogùs che forma mi’an dàt,
          chej ’ndà che’l vuli’n tal cjàf mi sflamèa,
          tant miej daj àltris al è ognùn di lòu dotàt.1448

          Chèl che tal miès dal vuli al sfavilèa,
          il grant cjantadòu ’l è stàt dal Spìrit Sant,
          che da post a post l’arca movùt al ve’a:

          adès ben’l cognòs il mèrit dal so cjànt,1449
          che luj stes al è efièt dal so consej stes
          par gràsia vuda che granda’è altritànt.1450

          Daj sinc che sercli mi fàn dal vuli stes,
          chèl1451 che al bèc pì visìn a mi è,
          la veduluta consolàt al à pal fì stes1452:

          adès tant ben al sà cuant costòus cal è
          il stà lontàn di Crist, pa l’esperiensa
          di sta dols’ vita e di chè ch’oposta ghi’è.1453

          E chèl che dopo a si jòt’n ta la sirconferensa
          che minsonàt i’ai, tal alt da la sèa,
          la muàrt al à ritardàt par fà penitensa:1454

          adès al sà ch’encja cuant ch’un al prèa
          che chèl di vuej’l sedi pal domàn lasàt
          il judìsi eterno a nol cambièa.1455

          Chel altri pì’n là, cu li lègis al me làt,
          cu na buna intensiòn ca’a vùt brut frut,
          par zì davòu dal pastòu, grec si veva fàt:1456

          adès al capìs com’che’l mal ca si’a vùt
          dal so ben operà a no ghi’a fàt dan
          encja se’l mont da là’n cà’n malora ’l è zùt.

          E chèl che ta la curva’n jù i oservàn,1457
          Gulielmo ’l era, che che cjera a plans a st’ora
          par Carlo e Federico e’l so malàn:1458

          adès al sà coma ca s’inamòra
          il cjèl di un re just, e a li sintìlis
          dal so splendòu encja ’dès a s’indòra.1459

          Cuj’l crodarèsia la jù, tal mont di pècis,
          che Rifèo Trojàn1460 al fòs’n ta stu rotònt
          uchì la cuinta da li lùcis sàntis?

          Adès alc al cognòs ben di sè che’l mont
          nol pòl par nuja jodi da la gràsia
          divìna, o almancu no fin in font.”

          Com’na ’lodula che’n aria si spàsia,
          prin cjantànt, e dopo tašìnt contenta
          da li dolsi nòtis ca la làsin sàsia,1461

          cussì ben clara mi veva parùt la ’mprònta
          dal plašej eterno, e’l so dešideri
          che a chèl ogni roba si atèn e doventa.1462

          E forsi pars’che plen di dùbit i’eri
          com’un spièli plen di ròbis coloràdis,
          pì’a lunc di spetà, tašìnt, bon ’no’eri;

          ma li peràulis: “Se soni sti ròbis?”
          a mi èrin fòu di so volej sbrisàdis;
          e’a colp un brilà jodùt i vevi di fièstis.

          Sùbit dopo, cun brilanti ocjàdis
          chistu sen benedèt a mi veva rispundùt
          prin ch’i ghi fès jò stes altri domàndis.

          “Chistu tu i ti cròdis di capìlu dut
          parsè ch’jò’i lu dìs, ma’l coma no ti lu sàs;
          com’che’l crodùt spès a nol è comprendùt.

          Coma chej ca pàrin di capì li ròbis ch'i’ti fàs,
          par nòn e basta, ma la so “quiditàt”1463
          no la jòdin se d’àltris no vegnìn judàs.

          Regnum coelorum a sufrì ’l è partàt
          dal grant amòu e da la speransa
          ch’a vinsi a và la divìn’ volontàt;

          no’un lotà tra omp e omp, com’ca si pensa,
          ma ic a vìns pars’ca vòu èsi vinsuda
          e, vinsuda, a vìns cu la so benevolensa.1464

          La prima e la cuint’ànima1465 là ’mpostada
          a ti lasa a bocja vièrta, che’n ic t’jòs
          la regjòn daj ànzui ben piturada.

          Daj so cuàrps fòu no sòn vegnùs, com’ch’i ti cròs,
          spirs pagàns, ma cristiàns, cun fede plena
          sul Crist che da zì o zà zùt al era’n cròus.

          Ch’un dal infièr, da’ndà ca no si torna
          maj par fà dal ben, taj so vuès al è tornàt,
          pa la gràsia che’l sperà a adòrna;

          dal gran sperà che sì tant al à judàt
          il preà1466 che Diu lu risusitàs,
          par podej vej’l so dešideri scoltàt.

          Il spirt gloriòus ch’adès ni tèn voltàs,1467
          tornàt a la cjàr, e lì par amondi puc,
          tant al veva crodùt che luj a lu judàs;

          e crodìnt impijàt a si vev'n ta un cussì grant fòuc
          di amòu par luj1468, ch’a la so muàrt seconda
          uchì al era vegnùt, in ta stu bièl lòuc.1469

          ’L altri1470, che par gràsia di na tant fonda
          fontana’l sgorga, che maj creatura
          jodi’a podùt fin ta l’ùltima onda,

          dut’l so amòu la jù al veva dàt a vita pura;
          che Diu, da gràsia ’gràsia1471 ghi veva vierzùt
          il vuli a la nustra redensiòn futura:

          e parsè chè luj al veva crodùt, pì nol era zùt
          a sufrì la spusa dal paganèšin;
          ma à criticà che perversiòn si veva metùt.

          Che tre siòris1472 lì ghi vèvin fàt da batièšin,
          che visìn la roda destra ti’as jodùt,
          davànt dal batiešà pì di un milèšin.

          O predestinasiòn, che maj a àn podùt
          la to radìs jodi, nè maj a podaràn,
          chej che’l prin motu1473 a capì no zaràn dal dut!

          E vuàltris, puora zent, no stèit dasi afàn
          a gjudicà; chè nu stes, che Diu i jodìn,
          dal cognosi ducju’i elès i sìn lontàn;

          e dols ni’è che dal savej lontàns i sìn
          e’l nustri ben a chistu ben s’inclina,1474
          che chèl che Diu’l vòu, encja nu’i volìn.”

          Cussì da che splendida lus divina,
          par ben sclarìmi la me puora vista
          risevùt i vevi sta buna midišina.

          E com’un cjantadòu un bon citarista
          davòu ghi và cuj so zòucs da la cuarda,
          ch’encjamò pì gust al à un che’l cjànt’l scolta,

          cussì ’ntànt cal parlava, di recuardà
          mi vèn ch’jodùt i vevi li do lus beàdis
          che, com’che cul bati’nsièmit da li sèis un’l vuarda,1475

          cul so parlà si movèvin li flamùtis.







Cjànt Vincjunèšin
          Belzà si’èrin i me vuj di nòuf fisàs
          su la me Beatrìs1476, e cun lòu’l me còu,
          che pì di ic no ešìst altri ca ghi plàs.

          Ic a no rideva; ma “Se’l colòu
          dal me ridi t’jodès,” mi veva dìt, “ti restarès
          com ‘Semlè’ che’n siniša si veva fàt par amòu;1477

          la me bielesa, che’n tal alsasi stes
          dal eterno palàs, pì’a và lušìnt
          coma che fin chì jodùt i ti’as tu stes,

          s’a no si temperàs, tant pì risplendìnt1478
          al doventarès1479 che li fuàrsis tòs al so lušòu
          a sarèsin com’alc che’l folc’l và distrušìnt.

          I sìn adès rivàs al siètin splendòu
          che sot dal dišèn dal leòn dut ardìnt
          la jù’l radièa misturàt1480 il so valòu.

          Davòu daj to vuj tèn ben fisada la mint
          e fà che chej a spièlin la figura
          che’n ta chistu spieli1481 ti zaràs jodìnt.”

          S’un’l savès ch’jò’i mi stevi godìnt na vura
          dut il me contemplà di chel aspièt beàt,
          cuant che d’jodi altri mi eri dàt cura,

          al capirès benòn cuant ch’i eri grat
          di ubidighi a la me biela scorta,
          balansànt chistu cul splendòu zà contemplàt.

          In ta chel cristàl che il nòn al parta—
          zìnt atòr dal mont—dal so duce, tant bon
          che sot di luj a era ogni malìsia muarta,1482

          dut d’oru che tant’a brilava e benòn
          jodùt i vevi na scjala ca zeva in sù
          fin che’i me vuj pì no la jodèvin benòn.

          par scju scjalìns i vevi pur jodùt vignì jù
          tancju di chej lušòus ch’ogni lus dal cjèl
          a pareva ca si difondès ca jù.

          E com’che par natura al fà ogn’usièl,
          ducju ’nsièmit, bunoruta, i crovàs
          par scjaldasi ducju’a fàn’l so saltusèl;

          e dopo a’n d’è di chej ca vàn a spas,
          àltris a si zìrin ma fìs lì a rèstin,
          e àltris atòr a vàn di lì ch’èrin pojàs;

          pròpit cussì mi pareva ca fèsin
          l’ànimis che chì a lušèvin insièmit
          cuant che’n tal stes scjalìn si visinàvin.

          E chè che pì visìn i’jodevi, e pulìt,
          tant clar’si veva fàt, ch’jò mi diševi pensànt:
          “Ben jò’i jòt il ben ch’i ti mi tèns sclarìt.”

          Ma chè1483 che da chè jò’i spetavi’l coma e’l cuant
          dal diši e dal taši, a taševa; e alòr
          jò, cuntra’l me volej, sidìn i eri stàt dut cuant.

          Alora ic, che ben jodùt a veva’l me puòr
          taši tal jodi di chèl che dut1484 al jòt,
          dìt mi veva: “Dìs pur di sè ch’i t’jòs atòr.”

          “Il me mèrit,” i vevi alòr tacàt di bot,
          “grant nol è asaj par vej da te1485 risposta;
          ma par chè1486 che’l me grant dešideri a jòt,

          dìšmi, beàda vita, che in ta chista
          alegrìa i ti ti tèns platada,
          sè che tant dongja di me a ti parta;

          e dìšmi parsè ca tàs’n ta sta roda
          —chè che’n ta àltris1487 a par èsi goduda—
          che sinfonìa celestiàl e ’nmielada.”

          “La muša e’l sinti mortàl ti’as, ben vuarda,”
          rispundùt mi veva; “par chèl chì no si cjanta,
          com’che a ridi Beatrìs no ti l’às joduda.1488

          I soj paj scjalìns da la scjala santa
          vegnuda tant in jù dom’par fati fiesta
          cul dìš’ti e cu la lus ch’ognùn chì a'n d’à tanta;

          e’a no’è pal pì grant amòu ch’i ti faj fiesta;
          ch’altritànt amòu o pì chì sù ti jòdis,
          com’che dut stu sflameà ti manifesta.

          Ma l’alta caritàt, ca ni fà sèrvis
          di chel alt consej che’l mont al governa,
          uchì a ni sièls, com’che tu ti osèrvis.”

          “Jò’i jòt ben,” i vevi  dìt, sfavìl di lus plena,
          com’che uchì al basta’l vustri benvolej
          par seguì la providensa eterna;

          ma chistu al è chèl ch’i vorès tant savej—
          pars’che predestinada tu, besola,
          chì a èsi ti sòs, fra tancju spirs biej.”

          No’eri nencja’n ta l’ùltima peràula,
          che’n tal so miès a si veva sta lus centrada,
          atòr di sè piruetànt com’na trotula;

          cussì mi veva ’lòr dìt chist’ànima beàda:
          “La lus divìna che su di me si punta
          penetrànt’n ta chè ca mi tèn ’nglusada,

          che cul me jodi a si tèn ben streta,
          cun me su di me a si alsa, ch’jò’i jòt
          la pì alt’esènsa da’ndà ca’è cjolta.1489

          Èco duncja l’alegresa che’n me a s’jòt;
          pars’che cuant ch’al me jodi a’è clara
          cussì’l me luši’l lus coma’l luši ch’jò’i jòt.1490

          Ma che alma dal cjèl che pì a vèn clara,
          chel serafìn che’n Diu’l vuli pì’l tèn fisàt,
          al to domandà nol pòl dà risposta clara;

          par via che’n tal abìs al è tant sprofondàt
          dal eterno decrèt chèl che savej ti vùs,
          che capìlu nol podarà maj spirt creàt.1491

          Cuant che’i to piè jù’n tal mont sòn di nòuf zùs,
          chistu conta, che pì a nol prešumi
          di zì ’ndà che nencja’i beàs d’jodi no’an asaj lus.

          Com’a pòsia la jù la mins prešumi
          d’jodi tal so scur sè che d’jodi no pòs
          nencja’n ta chista lus chì—adès dìšmi.”

          Di stà sidìn mi vèvin cussì dìt li peràulis sos,
          che lasàt i vevi la cuestiòn e domandàt,
          ùmil, ghi vevi se di cognòs’lu pusìbil mi fòs.

          Un cret a s’jòt che’n Italia al è’nmiešàt, 1492
          e no tant lontàn da la to patria,
          tant alt che dal ton pì’n bas si sìnt’l boàt;

          e na goba’l forma dal nòn di Catria,
          cun sùbit sot un monasteri consacràt
          che d’adorà Diu maj nol vària.”

          Cussì il so ters discòrs al veva tacàt:
          e dìt, seguitànt cuj so motìfs:
          “Uchì al servìsi di Diu i soj restàt,

          che cul mangjà cunsàt cul vuèli d’ulìfs,
          i pasavi tant’l cjalt che’l frèit amondi ben,
          dut contènt cuj me pensèis contemplatìfs.

          Par scju cjèlos stu claustri al era ben
          fèrtil; e adès dut vuèit i lu cjatàn,1493
          cussi che di rivelasi al farès ben.

          Ta chel post jò i’eri Pieri Damiàn,
          e Pieri pecjadòu i’eri’n ta la Glišia
          da la Madona visìn dal mar Adriàn.1494

          Di vivi ulà mi restava pucja gràsia
          cuant ch’i eri stàt pocàt vièrs di chel cjapièl
          che travašàt da mal in pèšu spes d’jodi a si’a.1495

          Cefàs vegnùt al era, seguìt dal grant vasèl1496
          dal Spirt Sant, discòls, puarès, e màgris,
          mangjant frigùis in ta chistu post o’n ta chèl.

          Adès si spètin tanti di che ròbis
          chiscju pastòus dal dì di vuej, e che ben
          ju àlsi, pa li so gravitàs pešàntis.

          Cul mant so a cujèrzin il palafrèn,
          cussì che do bèstis a stàn sot di na pièl:
          Oh pasiènsa, cuant ch’i ti ghi dàs sostèn!”1497

          Lumìns jodùt i vevi, al sinti chist da chèl,
          vignì jù svels paj scjalìns e zirasi
          e a ogni ziru’l so lumìn si feva pì bièl.

          Visìn di stu spirt1498 a èrin vegnùs a fermasi,
          dànt insièmit un cussi grant sigòn
          ch’a nuja chì al pod’rès paragonasi:

          nè jò’i lu vevi capìt, par tant fuàrt cal era’l ton.







Cjànt Vincjaduèšin
          Plen di maravèa, a la me guida
          voltàt mi eri, coma un ninùt cal còr
          sempri là indà che pì si cunfida;1499

          e chè, coma na mari cuant ca ocòr
          sùbit al fi dut pàlit da la poura
          coràgju a ghi dà e ghi stà atòr,

          dìt mi veva: “Ma no satu che’n cjèl alora
          zà’i ti sòs? E’i no satu che’n cjèl dut a è sant
          e che lì dut sè ca’è fàt al è fàt cun cura?

          Coma ca ti varès tramutàt il cjànt,
          e’l me ridi, adès imaginà ti pòs,
          cul tonà di che vòus che movùt ti’a cussì tant;1500

          che se ben i ti capìs i pensèis sòs,
          zà ti savarès cuala ca è la vendeta
          ch’i t’jodaràs prin da la fin daj dìs tos.1501

          Ca sù la spada a no tàja masa a la svelta
          nè masa tars, com’che’nvènsi a ghi pàr
          a chèl che cun voja o timòu a la speta.

          Ma a è ora ch’i ti vòltis il to sguàrt clar;
          che spìris grancj’ e famòus i t’jodaràs
          se’l cjàf ti zìris, com’ch’i dìs, vièrs’l scjalinàr.”

          Com’ch’ic voleva, i me vuj si èrin voltàs
          e jodùt i vevi sent balìns che insièmit
          cuj ràis di dùcjus a vegnèvin ben ’luminàs.
          Com’un di chej i’eri jò che, par no someà mas’ardìt,
          la gola’l copa, e’n davòu a si tèn
          dal domandà, par no vignì stracapìt;

          e’l lumìn pì grant cal luševa pì ben
          fra che margarìtis pì’ndavànt al era vegnùt
          par volej di sè stes contentami ben.

          “Se tu t’jodès,” da chèl i vevi alòr sintùt,
          “coma me la caritàt che tra nu’a art,
          ogni to pensej jodi i ti farès, dut.

          Ma pars’che tu no ti tàrdis, nencja’n part,
          di rivà al pì alt1502, ghi daraj risposta
          jò a chel pensej ch’i ti tèns in riguàrt.

          Chel mont cal à Casìn1503 ta la so costa
          frecuentàt al era stàt fin la sù insima
          da zent ’nganada e puc ben disposta;1504

          e chèl jò’i soj che la sù al à par prima1505
          partàt’l nòn di chèl che la veretàt
          in cjera dal alt ghi’a mostràt a ogn’ànima;

          e da tanta gràsia i soj stàt luminàt
          che i vilàns di chej poscj’ i’ai convertìt,
          che sedušùs ’èrin stàs da’un cult disgrasiàt.1506

          Contemplatìf al era stàt ogni spìrit
          di scju fòucs tegnùs inpiàs’n ta chel cjalt
          che crèsi’l fà’i flòus e’l frutàn sant e scuišìt.

          Chì al è Macario, chì al è Romuàlt,
          chì a sòn i me fràris che in taj clàustris
          i piè’an puntàt e tegnùt il còu salt.”1507

          E jò a luj: “’L afièt ch’i ti mi mòstris
          parlànt cun me e’l calòu di chel aspièt
          ch’jò ben i’jòt in tal brilà daj vustri lùstris,

          che fede’n vu tant granda i sìnt’n tal me pet
          com’na roša cuant che tant vièrta a vèn
          che dà no podarès encjamò pì dilèt.

          Ma par plašej, o pari me, dìšmi ben
          se jò’i pòs da te la buna gràsia vej
          d’jòditi dentri di stu luminòus sen.”1508

          Alora luj: “Fradi, chistu grant dešidej
          scoltàt ti sarà’n ta l’ùltima sfera,1509
          ’ndà che scoltàs dùcjus a saràn dal alt volej.

          Ulà a è perfeta, ma dura e’ntera
          ogni sodisfasiòn, e doma’n ta chè, sìnt,
          ogni roba a è ’ndà che sempri a’era,1510

          pars’che’n lòuc no è, nè zìrus a stà fašìnt;
          e la nustra scjala’n sù a và’n ta chel marc,
          che daj to vuj a và plan plan scomparìnt.1511

          Fin la sù al à joduda’l patriàrc
          Jacob1512 cuant che, pojada’n tal punt pì alt,
          ogni scjalìn a ghi era di ànzui car’c.

          ma par zìghi sù cuj’l fàja pì un pìsul salt
          fin al prin scjalìn? Il me regulamìnt
          a nol vèn pì seguìt nencja da’un puòr Svuàlt!1513

          I murs ca èrin na volta’un cunvìnt,1514
          adès a sòn tànis di làris, e’i vistìs
          a sòn sacs di farina zuda malamìnt.

          Nencja la pešu ušura ch’i ti pènsis
          tant no ghi displàs a Diu com’chel frut1515
          che mat al fà doventà’l còu daj fràris;

          che dut sè che la Glišia a custodìs, dut
          al è da la zent ch’a nòn di Diu’a domanda;
          no daj parìncj’ e nè di altri pì brut.1516

          La cjàr dal omp a’è debula avonda
          ca no basta pal bon propòšit da la zent
          vej’l timp dal rori, dal nasi a la so glanda.

          Pieri al à tacàt sens’oru e sens’arzènt,
          e jò cun tant preà e cul fà dišùn
          e Cesco1517 cun umiltàt il so convènt.

          E se’l prinsìpit ti vuàrdis d’ognidùn
          e’ndà ch’a finì ’l è zùt dopo i ti vuàrdis,
          t’jodaràs che da blanc scur si’è fàt ognùn.

          Ma vej l’àghis dal Gjordan’ndavòu movùdis,
          o vierzùt’l mar cuant ch’a Diu ghi’a plašùt,
          pì d’un judà uchì a èrin sti maravèis gràndis.”1518

          Cussì mi veva dìt, e si veva dopo metùt
          di nòuf cuj sos e cuj sos si veva miscjàt;
          e cun chej zì’n sù a mulinèl i vevi jodùt.

          Zì davòu di lòu mi veva Beatrìs alòr fàt
          cun’un so pìsul sen sù par che scjala,
          e la so virtùt a veva pì dal me pèis zovàt;1519

          nè maj ca jù’ndà ca si monta e cala
          com’che sempri i fin, un motu cussì svelt
          jodùt si veva, com’chèl di sta me nova ala.

          S’i podès maj jò, letòu, tornà al alt
          trionf celestiàl pal cual jò’i plans tant spès
          i pecjàs ca mi tègnin lontàn dal alt,

          pì timp il dèit tal fòuc a ti volarès
          di mèti’e tirà fòu, che’a mi d’jodi’l sen
          che dopo dal Toru’l vèn, lì ch’a colp i’eri jò stes.1520

          O stèlis gloriòšis, o grant splendòu plen
          di che alta virtùt ca mi conferìs,
          par puc o tant cal sedi, dut’l me inzèn,

          cun vu’l naseva e tramontava, o stèlis,
          chèl ch’a dut sè ca’è mortàl ghi da vita
          cuant ch’i vevi par prin godùt li àriis toscànis;

          dopo, cuant che vustra virtùt conferìt’a
          mi veva d’entrà’n ta l’alta1521 roda ca vi zira,
          pal momènt chì cun vuàltris mi era dàt di stà.

          E adès l’ànima me tant vi suspira—
          oh cussì tant!—par podej vej che virtùt
          ca ocòr pal gran pàs ch’a sè la tìra.1522

          “Ti sòs tant dongja da l’ùltima salùt,”
          Beatrìs a veva tacàt, “ch’adès ti convièn
          vej’l jodi da li to lus dut clar e nut;

          però, prin che tu ti èntris ta chel ben,
          dà na ocjada’n jù e jòt pur cuant mont
          sot i piè ti’ai zà lasàt—oserva ben;

          cussì che’l to còu, par tant cal pòs, gjocònt
          si prešenti a la fila1523 trionfànt
          che contenta a vèn tra stu etere rotònt.”

          E chèl che a stu mont ghi fà puc cont
          jò i lu amìri, e chèl ch’a altri al pensa
          bravo al è, che la schena ghi volta’al mont.

          Jodùt i vevi Diana, dut’clara, ma sensa
          che màcis scùris ca èrin stàdis rašòn
          ch’jò i la vevi croduda rara e densa.1524

          Il grant splendòu di to fì, o Iperion,1525
          jodi i vevi podùt, e com’ca si mòvin
          atòr e visìn di luj, Maja e Dion.1526

          E’n tal miès dal pari e’l fì, jodùt ghi vevi visìn
          Gjove stes, pì tempr’àt1527; e clar mi era stàt
          com’che da’un post al altri a varièjn.

          Dùtis sièt sti sfèris stàt mi era dimostràt
          cuant gràndis ca èrin e cuant velòcis
          e com’ch’ogni pianèt si tèn tal so post ’ncjašàt.1528

          Chel ortùt che cussì tant ni fà salvàdis
          tal zì atòr cun scju etèrnos zìmuj,
          dut i vevi jodùt, daj glasàrs a li fòcis.

          I vuj i vevi dopo voltàt di nòuf ai biej vuj.







Cjànt Vincjatreèšin
          Coma ’l usièl che’n ta li so amadi fràscjs,
          pojàt’n tal nit daj so biej usielùs
          al è lì’n ta la nòt ca scurìs li ròbis,

          che’ par ben jodi i so picininùs
          e par cjatàighi da mangjà un vierùt
          o doj maj no si tèn ’ndavòu, da mùs,

          al cricà dal dì, fòu dal nit’l vèn spes jodùt,
          che cun grant afièt il soreli’l speta
          e’l vuarda fìs pal prin lušòu, a stent stànt mut;

          cussì la me Beatrìs a stev’atenta
          e dreta, cuj vuj par che banda voltàs
          ’ndà che’l soreli’l par mòvisi mancu a la svelta:1529

          cussì che, jodìnla cuj vuj tant ešaltàs,
          doventàt i eri coma chèl che, dešiderànt
          di vej altri, cul còu’n gola al spera e’l tas.

          Ma di timp no’n d’era pasàt par nuja tant,
          tra’l me dešiderà e’l jodi, i dìs,
          il cjèl che pì e pì si zeva’mpiànt.

          E alòr Beatrìs: “Èco li scuàdris
          dal trionf di Crist e di dut cuant’l frut
          vendemàt dal zirà di chisti sfèris!”1530

          ’L aspièt so mi pareva cal ardès dut,
          e di gjoldi a veva i vuj cussì plens
          che’l diši a è miej tègnilu tašùt.1531

          Coma cuant che’i cjèlos a sòn dùcjus serèns
          Diana s’jòt ridi fra li nìnfis etèrnis
          che dut la sù a piturèjn cuj so biej sens,

          jodùt i vevi di miàrs di lùcis
          un soreli che dùtis al impiava
          com’che’l nustri al fà cun duti li stèlis;

          e’n ta sta viva lus a traspareva
          che sostansa cussì tant brilànt e clara
          che’l me vuli sostegni nol podeva.

          Oh Beatrìs, guida me dolsa e clara!
          Cussì a mi veva dìt: “Sè ca ti fà mancjà’l flat
          la virtùt1532 a’è ch’a dut ghi stà parzora.

          Uchì’l è’l savej e’l podej che dàt ni’e stàt
          par vièrzini li stràdis tra cjèl e cjera
          che par cussì a lunc i vèvin dešideràt.”

          Com’che’l fòuc che il nul in sè al siera
          a si slargja e da chèl nol è pì tegnùt,
          e cuntra natura jù’l và vièrs la cjera,1533

          cussi la me mins, nudrida da dut
          chel ben di Diu, èco che fòu a vèn
          e di savej sè ca veva fàt no veva pì podùt.

          “Alsa pur i vuj che jòdimi ti pòs ben;1534
          i ti’as jodùt ròbis che preparàt ti’an
          a sostegni’l me ridi, com’ca convièn.”

          Jò’i eri coma chej che da’un sun sveànt si stàn
          e, cul sun cal và svelt svanìnt, a pròvin
          a ripartalu a la mins, ma invàn;1535

          cussì i’eri cuant che’n mins mi vegnèvin
          li peràulis sos, dègnis di èsi scrìtis
          taj libris che’l pasàt sempri’a ritègnin.

          S’adès a sunàsin dùtis che lènghis,
          che Polimnia e li so sòus fàt a vèvin
          cussì tant dòlsis e sempri miej nudrìdis,

          par judàmi, dal just nencj’un milèšin
          a no rindarèsin dal so ridi sant,
          e nencj’al so aspièt beàt si visinarèsin.1536

          Cussì cuant che dal Paradìs i stìn contànt
          a’è miej ch’un salt al fedi’l sacri poema,
          com’cuant che un fosàl i si cjatàn davànt.

          Ma s’un al pensàs al grant pèis di chistu tema
          e a sta puora schena ca lu parta,
          il cjàf’nol scjasarès se sot di chèl a trema:

          nol è un mar par na barcja pisuluta
          chèl che cun coràgju a vièrs sta brava prora,1537
          o d’un timonej che pauròus’n davòu’l resta.

          “Parsè ti eše la me muša tant cjara
          che’i vuj no ti vòltis vièrs il bièl gjardìn
          cuj flòus che’i ràis di Crist’a tègnin sot cura?

          Uchì a è la roša che’l verbo divìn
          incarnàt ti’a; ta scju gìlios volta i pensèis
          che tal so bonodòu tacàt’l veva’l so cjamin.”1538

          Cussì Beatrìs; e jò, che ai so consèis
          i eri dut pront, i mi eri alòr metùt
          a lotà cuntra li me debuli sèis.1539

          Com’che na dì da l’ombrena i vevi jodùt
          un raj di soreli che un prat di flòus
          da’un barconùt dal nul al luminava dut;

          èco, cussì jodùt i vevi tancju splendòus
          iluminàs dal alt da ràis infogàs,
          sensa jodi la cauša di scju lušòus.1540

          O Signòu me, che un sen cussì clar ti ghi dàs,
          tant’n alt ti stèvis che’i me vuj alòr miej
          jodi’a podèvin’l splendòu di ducju i beàs.1541

          Il nòn dal bièl flòu che jò sempri i’nvochèj
          di dì e di nòt, a mi veva dut ingropàt,
          e cul còu’n gola’l so fòuc jodùt i vevi'ntej.1542

          E ’ntànt che in tant e in cuant1543 i vuj pituràt
          mi veva la lus di che viva stela
          che la sù a vìns com’che ca jù a veva fàt,

          dal alt jù si veva fàt na flamuta biela,
          rotonda pròpit coma na corona,
          ch’atòr ghi era zuda di sta dolsa stela.1544

          La pì dolsa melodìa ca suna
          ca jù e che pì l’ànima a tira,
          altri no’è che un nul che sclapàt al tona,

          in paragon dal sunà di che lira
          che coronànt a zeva chel bièl zefìr
          che di sè il cjèl a’ngemava, sta biela piera.1545

          “Amòu angjelic jò’i soj che inzìr’
          ghi vaj dal grant gaudi cal vèn di dentri—
          nustri dešideri!—di stu dols zefìr;

          e cun te’i staraj, o roša dal cjèl, mentri
          che’l fi ti compagnaràs, radiant, O pia!,
          ta la roda suprema1546, cul èsighi dentri.”

          Cussì a si strinzeva la melodìa
          ch’atòr di sè a veva, e l’altri lùcis
          a cjantàvin pur lòu’l nòn di Maria.

          La mantelìna real1547 che duti li sfèris
          dal mont a cujèrs, fervida e viva,
          godìnt di Diu’l calòu e ušànsis,

          parzora di nu’l so disòt a veva
          cussì tant lontàn che la so aparènsa,
          da lì ch’i eri, jodi’ncjamò no si feva:

          i me vuj, alòr, no vèvin vùt la potensa
          di stà visìn di che glorioša flama
          ch’alsàt si veva davòu da la so siminsa.1548

          E com’chel fantulìn che vièrs la mama
          al slungja’i brasùs, dopo vej ben tetàt,
          par chel amòu che dut di fòu lu’nflàma;

          ognùn di chej lušòus in sù si veva butàt
          cu la so flama, cussì che’l grant afièt
          che par Maria a vèvin mi vèvin palešàt..

          E lì davànt mi èrin restàs, dirimpèt,
          cun tal gràsia, ‘Regina coeli’ cjantànt,
          che ’ncjamò adès ghi sìnt dut il dilèt.

          Oh cuant ben di Diu ca si và cjatànt
          fra chisti bunànimis dal còu d’oru
          che jù a semenàvin il bon e’l bondànt!1549

          Chì a si vìf e a si gòt dal tešoru
          otegnùt cul lagrimà’n tal ešilio
          di Babilon, ’ndà che lasàt si à ’l oru.

          Chì al trionfa, sot dal fì di Dio
          e di Maria, da la so vitòria,
          e cul vècju e cul nòuf concilio,

          chèl che cont’l tèn li clafs di chista gloria.1550







Cjànt Vincjaquatrèšin
          “O vuàltris ch’elešùs a la gran sèna
          i sèis dal Àgnul benedèt che godi
          la sù vi fà cun mins sempri serena,

          se par gràsia di Diu chistu’l pòl godi
          di na frigùja o dos da la vustra mensa
          prin che finìghi’l timp la muàrt’a podi,

          vuardàit ben la so granda voja, imènsa;
          fèighi sercjà’l vustri ben: i bevèis vuàltris
          sempri da l’aga che luj dom’al pensa.”

          Cussì Beatrìs; e l’ànimis beàdis
          coma sfèris si vèvin fàt tal alt di stàngis,
          e flameànt a ziràvin coma comètis.

          E com’atorotòr i tocs daj orlòis
          si zìrin, cussì ch’un toc al par mov’si planìn,
          mentri ’l ùltin al somèa vej àlis,

          cussì che zirulìnis, ca balàvin
          ben e bièlis, di cuant ca èrin bràvis
          in tal so bal, o lent o svelt, capì mi fèvin.

          Da una pì presiòša da li àltris
          fòu jodùt i vevi da li pì bieli flàmis
          un fòuc ch’àltris no’n d’era di pì lùstris;

          che tre vòltis ’torotòr di Beatrìs
          al era zùt cjantànt un cjànt cussì tant divìn
          ch’un pì alt diši a vòu par diši di sti ròbis.

          E alòr la me pena a salta stu scjalìn;
          ch’al nustri pinèl par tal sfumadùris,
          com’al contà, colòus mancu vifs ghi vòlin.1551

          “O Sòu me santa, cu li to prejèris
          sincèris, e’l to grant e ruvìnt afièt,
          da che biela sfera ti mi lìberis.”1552

          E uchì a si veva fermàt il fòuc benedèt
          e vièrs ic indirisàt al veva'l so rispìru
          e com'che dìt i ài, dìt ghi vevi, cun grant rispièt.

          E ic: “O lus eterna di chel grant viru1553
          che dal Signou Nustri li clafs al veva otegnùt
          che partàt jù’l veva da stu lòuc d’oru,1554

          stu omp tenta, chì e lì, un puc par dut,
          su la fede, s’a ti plàs, dàighi pur sot,
          che par ic tal mar tu ti zèvis a piè nut.1555

          S’un al è ben dispòst e ben’l spera e’l cròt,
          ocultàt no ti’e, ma chì in Diu t’jòs,
          indulà che dut pituràt a si jòt;

          pars’ch’a vignì chì zent jodi a si pòs
          par fede vera, alòr par gloriàla
          falu parlà a è’un ben, e ben a si pòs.”

          Com’che’l bacelièr1556 si tèn pront e nol parla
          fin che’l mestri la cuestiòn no ghi propòn,
          par provala e no par terminala,

          cussì jò’i mi armavi di ogni rašòn
          mentri ch’i la scoltavi, par èsi pront
          par un cussì alt mestri e na tal cuestion.1557

          “A dìšimi, da bon cristiàn, tègniti pront:
          la fede, sè ca è?”  Sùbit alsàt i vevi la front
          vièrs la lus che di chist a era la font;

          Beatrìs alòr coràgju mi veva dàt un mont
          par che jò adès a spandi mi metès
          l’aga ch’i vevi’n ta la me ’nterna font.

          “La gràsia ch’a rispundi mi’ocòr adès,”
          tacàt i vevi, “di front di stu tant alt campiòn,
          ca mi jùdi a esprìmi ben i me concès.”

          E paràt i vevi 'ndavànt: “Com’che tant benòn,
          O pari me, al à’l to bon fradi1558 scrìt,
          che’n tal just cjamìn, Roma, ti’a’mpostàt benòn,

          la fede a è sostànsa dal speràt, al à dìt,
          e argumìnt di chèl ch’jodi i no podìn;
          e la so esensa a è chè, com’ch’i’ai capìt.”

          E luj: “Pròpit cussi; basta ch’a puntìn
          ti capìsis pars’che tra li sostànsis,
          davànt daj argumìns1559, al à metuda prin.”

          E alora jò: “Li ròbis profòndis
          che uchì i rivi a jodi benòn,
          ai vuj di la jù tant a sòn platàdis,

          che doma’n tal crodi a si sà ca sòn
          e sul crodi al è’l grant sperà fondàt;
          e par chèl in sostansa si fà l’intensiòn.1560

          E da chistu crodi la jù a ni’è dàt
          di silogišà, sensa vej altra vista;1561
          e cun chèl i rivàn a la veretàt.”

          E di nòuf luj: “Se dut chèl ca si ’cuìsta
          ca jù cu la dutrìna’l fòs cussì ben pensàt,
          nol ocorarès ’l inzèn dal sofista.”

          Cussi chel amòu in bora’l veva soflàt;
          e dopo al veva dìt: “Pensej ti ghi’as cun fuarsa1562
          al pèis e lega di sta monèda dàt:

          ma dìšmi se pròpit ti l’ às in borsa.”
          Alòr jò: “Sì ch’i l’ai, tant lustra e tonda,
          ca è la so’mpresiòn1563 ch'i ghi cròt par fuarsa.”

          E chist si veva fòu fàt da la lus profonda
          che lì’a splendeva: “Sta biela gjoja1564
          che su di sè ogni virtùt si fonda,

          da’ndà ti vègnia?” E jò: “La gran plòja
          dal Spìrit Sant ca cola ben dapardùt
          tal vecju e tal nòuf Testamìnt—sta plòja

          silogismo a’è ca mi’a dut concludùt,
          e cussì ben, che si vès di fà’un paragòn
          ogn’altra prova a sarès roba da frut.”1565

          E i vevi chistu sintùt: “Chista propošisiòn,
          vecja o nova1566, che cussì ben si conclùt,
          coma satu ca è na divina cansòn?”1567

          “La prova dal ver da chèl ch’i’ai lešùt
          a sòn che ròbis nòvis che la natura
          a scjaldàighi il fièr a no’a maj podùt.”1568

          E a chistu mi veva dìt: “Sè ca ti sigùra
          che chès1569 a sèdin vèris? Doma chel medèšin
          ch’i ti vòus provà, doma chèl ti lu zùra.”

          “Se’l mont si’a convertìt al Cristianèšin,”
          i vevi dìt, “sensa miràcuj, chist stes al è’un
          che’n paragon i’àltris no sòn che’un centèšin;

          jòt tu, ch’entràt ti èris, puarèt e a dišùn,
          tal cjamp, par semenà che buna planta
          ca no vèn vendemada pì da nisùn.”

          Finìt chistu, la cort alta e santa
          a plena vòus Diu laudàt a veva li sfèris
          cu la melodìa1570 che la sù si cjànta.

          E chel siòr che da una a li altri bràghis
          cu li so domàndis mi veva partàt,
          fin che dongja i’èrin da l’ultimi fràscjs,

          di nòuf al veva tacàt: “La Gràsia che marošàt
          cu la mins a à, i làvris ti’a vierzùt
          fin chì, com’ca è just che cussì a sedi stàt,

          e contènt i soj di sè che fòu a’è vegnùt;
          m’adès sclisàn pur fòu sè ch’i ti cròs,
          e d’indà che stu crodi saltà fòu al à podùt.”

          “O bon pari me sant, spìrit ch’i ti jòs
          chèl che doma cul crodi batùt ti’as
          a la tomba piè ben pì zòvins daj tòs,”1571

          i vevi tacàt, “ti vorès ch’i ti manifestàs
          duta la sostansa di sè che jò’i cròt
          e la rašòn pur ti vorès ch’jo ti pasàs.

          E jò’i ti rispùnt: In ta un Diu i cròt,
          ùnic e eterno, che dut’l cjèl al mòuf,
          sens’èsi movùt—a chist cun amòu i cròt.

          E a crodi a dut chistu a no mi mòuf
          nè fišica nè metafišica, ma chista
          granda veretàt che sù di me a plòuf,

          e plovùt a à sù Mošè, sul Vangelista,
          suj sàlmos e’i profès e dùcjus vuàltris
          indà che’l Spìrit Sant al à fàt posta.1572

          E i cròt in tre’tèrnis persònis, e stis
          chì, i cròt, a sòn una e a sòn trina,1573
          ma’n una sostansa a sòn unìdis.

          Da la profonda condisiòn divina
          ch’i staj tocjànt, la mins ’mi sigilèa
          chèl che’n tal Vanzèli a’è spes dutrina.

          Chistu al è’l prinsìpit, cal sfavilèa,
          viva lus doventànt cuj so ràis ’nflamàs,
          e com ’astri’n tal cjèl’n me’l sintilèa.”

          Coma’l siòr che dopo vej scoltàt sè ca ghi plàs,
          il servo al imbràsa, congratulànt
          chel brav’omp pa li nòvis, apèn cal tàs;1574

          la benedisiòn cussì mi veva dàt, cjantànt,
          e’mbrasàt tre vòltis mi veva apena ch'i vevi tašùt,
          il lustri apostòlic, che al so comànt

          parlàt i vevi; e tant ghi vevi plašùt.







Cjànt Vincjasincuèšin
          Se maj a càpita che’l poema sacri
          che a scrivi mi’an judàt cjèl e cjera,
          e che par pì àis a mi’a tegnùt magri,

          la crudeltàt a vinsi che fòu mi siera
          dal pioràr indà che durmìt i vevi d’agnèl,
          nemìc dut daj lùpos ca ghi fàn guera;

          cu n’altra vòus alòr, e cun blanc cjavièl,
          poeta i tornaraj, e in ta chel stes font
          dal me batièšin, sù’i metaraj’l cjapièl;1575

          pars’che lì, in ta che fede ca ghi tèn cont
          l’ànima a Diu, lì ghi eri entràt,
          che par chè uchì Pièr cussì ziràt mi veva la front.

          Na lus alòr a mov’si a veva vièrs nu tacàt
          da la roda da’ndà cal era vegnùt
          fòu chèl che prin Vicari di Crist al era stàt;1576

          e Beatrìs, ca era lì contenta’n dut,
          mi veva dìt: “Vuarda, vuarda: èco lì’l baròn
          che a Galisia’l tira zent dapardùt.”1577

          Pròpit coma cuant che’un colomp benòn
          si tèn visìn dal compaj e zirànt e riširànt
          a mostràighi a si mèt la so afesiòn;

          cussì i vevi jò jodùt ’l un da ’l altri grant
          principe e gloriòus vignì risevùt,
          laudànt chèl che lasù i’u nudrìs ben e tant.

          Dopo che di fasi fièstis a vèvin smetùt,
          sidinùt coram me ognùn si veva 'mpostàt,
          lušìnt cussì tant che ’mbarlumìt m i veva dut.

          Ridìnt si veva Beatrìs a un di lòu voltàt:
          “Spìrit grant che da la divin’ largèsa
          da la nustra bašilica1578 ti’as scrìt,

          fà risunà’l sperà’n ta chist’altesa:
          chistu ben ti lu sàs tu che tant ti còntis
          di com’che Gesù scju tre pì’l caresa.”1579

          “Alsa pur’l cjàf e scolta sè ch’i ti dìs;
          che sè che ca sù a vèn dal mont mortàl
          a’è miej ca si abìtui ai nustri ràis.”

          Stu cunfuàrt dal secònt fòuc a mi era stàt tal
          che levàt i vevi jò’i vuj a li altèsis
          che il grant luši ghi vèvin prin fàt mal.1580

          La gràsia’vòu che’n front ti ti prešèntis
          dal nustri imperatòu, prin da la muàrt,
          visinùt, coma l'ànimis sos pì nòbilis,1581

          cussì che, jodùt chì’l ver, dut e no doma’n part,
          la speransa, che la jù in mòtu a mèt
          te e àltris vièrs sè ca è di pì alt cunfuàrt,

          dìšmi sè ca’è, e com’che’n flòu a mèt
          la to mins, dìšmi pur da’ndà ca vèn.”
          Cussì al veva finìt stu secònt lumìn, e sclet.

          E che pìa che guidàt a veva ben
          l’àlis mès fin ca sù, ta chistu alt svuàl
          par me rispundùt a veva, e fàt da fren:1582

          “La Glišia militànt di luj un tal e cual
          cun pì speransa ’no’n dà, com’ca’è scrìt
          da Diu che chì’l fà luši ogni cristàl:

          par chèl ghi’è stàt concedùt che dal Egjt
          al vegni a Gjerušalem, par podej
          jodi’l ver prin che di lotà’l vedi finìt.1583

          Li altri do ròbis, ca no sòn par savej
          domandàdis, ma par che riferimìnt
          al fedi di cuant che sta virtùt ti da plašej,

          a luj ghi lasi, che nè d’impedimìnt
          nè di vant ghi saràn; e ch’al rispundi ben
          l’alta gràsia ghi dèdi sugerimìnt.”

          Com’ch’un student di rispundi al mestri si tèn
          amondi pront lì che luj al è espèrt,
          par fà rišaltà chèl che luj’l cognòs ben,

          “La speransa,” ghi vevi dìt, “a’è un spetà cert
          da la gloria futura, ch’a nu ni vèn
          da la gràsia divina e dal nustri mer’t.

          Da tanti stèlis1584 chista lus i otèn
          ma chèl che prin ’la metuda’n tal me còu
          il pì grant cjantadòu1585 al è stàt dal pì grant Ben.1586

          ‘In te’a spèrin,’ tal so cjànt il cjantadòu
          al dìs, ‘chej che ben a cognòsin il nòn to’:1587
          e chej lu sàn che la me fede a àn tal còu.

          Tu pur ti mi’as ’stilàt cul istilà so,
          cu la to epìstula; cussì ch’jò i soj plen,
          e sù àltris la vustra ploja’i plouf jò.”1588

          Intànt ch’i parlavi, dentri dal vif sen
          di chel lušòu al trimulava un lamp1589
          dopo l’altri, com’che jò’i jodevi ben.

          Alòr: “’L amòu ch’encjamò t’jòs’n tal me lamp
          la virtùt mi’a dàt ch’i’ai tegnùt in pet
          fin a la palma e al zì fòu dal cjamp,1590

          al vòu ch’i ti rispiri pal to dilèt;
          ma’i vuej che, par plašej, i ti mi dìšis
          sè ch’i ti cròdis che’l sperà a ti promèt.”

          E jò: “Li novi scritùris e antìchis
          il sen a mètin, e’l sen a ghi mostra
          ’l prèmiu a l’ànimis da Diu elètis.

          Išaìja’l dìs che’n ta la so cjera
          ognuna sù’al tegnarà’un dopli vistìt;1591
          e chista vita chì a’è la so cjera.

          E to fradi1592 ta’un mòut tant pì definìt,
          là ’ndà cal parla da li blanci stòlis,
          sta rivelasiòn a ni tèn ben descrìt.”

          E alòr, sul finì di sti peràulis,
          ‘Sperent in te’ i vèvin ’nsìma di nu sintùt;
          cul èco di dùtis li ànimis beàdis.

          E èco che na lus i vevi tra di lòu jodùt
          che, se’l Cancri’l vès altritànt di cristàl,
          ’l unvièr doma dì’l sarès par un bièl mešùt.1593

          E com’ca si alsa e a và e a entra’n bal
          na fantasuta, doma par fàighi onòu
          a la nuvìsa, intindìnt nuja di mal,

          cussì i vevi alòr jodùt chel grant splendòu
          unìsi ai doj su la stesa cansòn
          com’che just a era pal so grant amòu.

          Lì, tal cjànt e tal bal si veva ’nserìt benòn;
          e fis su lòu a veva Beatrìs ’l aspièt
          com’na nuvìsa ca jòt e dut ghi par bon.

          “Chistu al è chèl che pojàt al à’l cjàf sul pet
          dal nustri pelicàn, e chist’al è stàt
          tal alt da la cròus al grant còmpit elèt.”

          Cussì Beatrìs; ma no si àn par chel sviàt
          i vuj sos di stàighi sempri atenta,
          pur dopo di vèjmi dal sant’usièl recuardàt.1594

          Com’chèl che n’ocjada’l vòu dàighi, e’l tenta,
           puarèt, al eclisà dal soreli un puc,
          che, cul jodi, un ca nol jòt’l doventa;

          cussì i’eri jò’n front di chel ùltin fòuc
          fin ch'i vevi sintùt: “Parsè t’imbarlumìstu
          par jodi ròbis che chì a no’an lòuc?1595

          In ta la cjera, cjera al è’l me cuàrp, jòt tu,
          insièmit ai àltris, fin che’l nùmar nustri
          compaj’l doventa dal dišèn di ca sù.1596

          Cun ducj’ dòj i vistìs1597 tal beàt claustri
          a sòn doma che do lùcis che’n sù’sòn zùdis;
          e chist ti lu contaràs tal mont vustri.”

          Apèn’dìt chistu, stu sìrcul di flàmis
          cujèt al era stàt, insièmit cul dols mìscju
          da li vòus da li tre ànimis beàdis,

          cussì, com’par no fà fadìa o vej rìscju,
          i rèmos ch’èrin prin’n ta l’aga stàs batùs,
          in banda pojàs a vegnèvin da’un fìscju.

          Oh, cuant ca èrin i me sintimìns movùs
          cuant che voltàt mi eri par jodi Beatrìs,
          ma jòdila’i no vevi podùt1598, se ben che’a pus

          piè i eri da ic, la sù’n tal mont felìs.







Cjànt Vincjasejèšin
          Di no podej pì jodi i vevi temùt
          pal sflameà1599 che i vuj mi veva distudàt,
          cuant che dut ta’un colp na vòus i vevi sintùt

          ca mi veva dìt: “Intànt che’l jodi ti vèn ridàt
          che cul fisami si’era zùt cunsumànt,
          rašona pur par tègnilu compensàt.

          Tàca duncja; e dìs a sè ca và puntànt
          la to ànima, e fà cont cal sedi
          il to vuli zùt pierdùt, ma no par tant;

          pars’che Beatrìs, ch’adès no’è tal to dì1600,
          ma che par chì a ti mena, a pòl cul so sguàrt
          di nòuf dati com’la man d’Anania’l jodi.”1601

          E jò: “Cuant ca ghi farà plašej, prest o tart,
          ca curi ic i vuj che stàs a èrin li puàrtis
          ca vev’ušàt par dami’l fòuc che’n me sempri’l àrt.

          Il ben cal fà contèntis st’ànimis beàdis,
          Alfa e O al è’n ta la scritura
          che amòu m’insegna in pì manièris.”1602

          Che stesa vòus ca mi veva cjòlt la poura
          di èsi stàt par sempri imbarlumìt,
          ’ncoragjàt mi veva di parlà, sensa poura;

          “Un crivièl1603 pì pìsul,” a mi veva duncja dìt,
          “adès ti ocòr: diši a ti convièn
          com’che da stu amòu ti sòs stàt culpìt.”

          E jò: “D’argumìns filošòfics al vèn,
          e da sè che da ca sù mi vèn rivelàt,
          chel amòu’l vèn, che’n me prin al à lasàt’l sen.

          Chè’l ben, coma ben, na volta apresàt,
          amòu al impìa, che sempri pì grant
          al doventa, secònt da la so bontàt.1604

          Duncja, a l’esènsa che di bon a'n d’à cussì tant
          che ogni ben che fòu d’ic jodi i podìn,
          altri nol è che’un raj che da chè al vèn radiànt;

          a’è mièi che pì che vièrs l’àltris ch’i jodìn,
          si movi, amànt, la mins di chej che ben
          a sàn la veretàt1605 che discutìnt i stìn.

          Chista veretàt al me intelèt a vèn
          da chèl1606 che jodi mi fà il prin amòu
          di dut sè ca’è eterno—da là i la otèn.

          A mi la mostra pur la vòus dal prin autòu
          che a Mošè a ghi’a dìt, di sè parlànt:
          ‘I ti faraj jò jodi ogni valòu.’

          Ti mi la mòstris pur tu1607, scuminsiànt
          cul alt avìs1608 cal siga dut il arcàn
          di chì la jù pì d’ogn’altri avìs, e tant.”

          Cussì mi veva dìt: “Gràsis al intelèt umàn
          e a l’autoritàs ca lu concòrdin,
          fra’i to amòus, chèl par Diu al  è sovràn.

          Ma dìšmi pur s’altri cuàrdis ti tirin
          vièrs di luj, cussì ca podi la to cansòn
          cjantà daj dincj’ che cun stu’amòu ti muàrdin.”

          A no’era platada la santa intensiòn
          da l’àcuila1609 di Crist, e ben mi eri necuàrt
          di sè cal voleva ch’i fès profesiòn.1610		)

          E alòr jò di nòuf: “Dut chel muàrdi fuàrt
          che a Diu’l pòl fani voltà il còu
          a tegni vìf’l me amòu al à fàt la so part;

          chè’l èsi me e dal mont, o grant amòu,
          che muàrt1611 che l’ànima me a tèn viva
          che a ognùn da sperà ghi dà, com’a mi, besòu,

          cu la so cognosensa rivelada e viva,
          tiràt fòu mi’an dal mar dal amòu stuàrt
          e lì di chèl dret mi’an pojàt’n ta la riva.

          A li fràscjs ca gh’inghirlandèjn dut ’l ort
          dal etern’ortolàn1612 ghi vuej ben, e tant,
          e tant pì pars’che dal so ben a sòn puàrt.”

          Apèna tašùt, sintùt i vevi un cussì dols cjànt
          risunà’n tal alt dal cjèl, e Beatrìs
          cuj àltris ca diševa: “Oh sant, sant, sant!”

          E com’ch’un lustri fuàrt ni svèa a vòltis
          par via dal spirt dal jodi cal sìnt
          taj vuj il splendòu da li so sèis,

          e’l sveàt sè che a colp al jòt al risìnt
          pal masa lustri ca lu imbarlumìs,
          fin che il bon sens visìn ghi và corìnt;

          cussì daj me vuj li pècis vansadìsis
          cjòlt a mi veva Beatrìs cul raj daj so vuj,
          cal risplendeva par pì di mil mìis:

          e pì di prin a jodèvin alòr i me vuj;
          che un bièl puc stupidìt ghi vevi domandàt
          di un cuàrt lušòu che cun nu al era luj.

          E ic: “Dentri di chej ràis, dut ’luminàt
          jodi’l fà’l fatòu che ànima prima
          che la prin’ virtùt a vedi maj creàt.”1613

          Com’la frascja ca si sbasa dal so’nsima
          al pasà dal vint, e dop’di nòuf si leva
          e sù’n tal alt a torna, coma prima,

          cussì i vevi fàt jò ’ntànt che ic a parlava,
          plen di maravèa, e dopo sigùr
          vegnuda mi veva na voja che di tabajà a ardeva.
          E i vevi tacàt: “O milùs1614 che dut madùr
          dom’tu ti sòs stàt fàt, o antìc pari
          ch’ogni spoša fìa ti’è, e nuàra pur,1615

          I ti vuej adès suplicà, bon pari,
          di parlami: tu t’jòs la me granda voja
          che davòu dal diši tò zà si mèt a cori.”

          Com’un nemàl sot’un nisòu’l zùja
          e’i so muvimìns jodi a si pòsin
          dal tiramòla dal nisòu ca lu ’mbròja,

          pròpit’n ta stu mont chì stu spìrit prin
          al traspariva sot la so cujèrta,1616
          e di dami plašej i so zujès a parèvin.

          E luj: “Se ben che la domanda fata
          da te no mi’è stada, la to voja i saj miej
          ch’ogn’altra roba a ti ti sedi certa;

          ch’jò’n tal miej spièli1617 d’jodi i’ai’l podej
          ch’in sè’l tèn dùtis l’altri ròbis rifletùt
          e nuja luj di riflèti al à’l podej.

          Savej ti vòus cuant che Diu mi’a metùt
          in ta chel bièl ort1618 indà che Beatrìs
          tal scjalìn che ca sù’l vèn mètiti’a volùt,

          e1619 sè che tant plasùt ghi à a li me lùcis
          e la rašòn justa dal so grant disdèn
          e la lenga ch’i ušavi’n ta che sgjvìgnis.

          Duncja—O me bon frut—il gustà dal len1620
          stàt nol è cauša’n sè stes dal grant ešilio;
          stàt al è ’nvènsi—chèl sì—il trapasà dal sen.1621

          Par cuant che movùt’a Beatrìs Virgìlio
          volùt par cuatrimiltrešinta e doj zirus
          dal soreli i vevi stu concilio;

          e chèl jodùt i vevi in ta dùcjus
          chej sens dal so cjamìn noufsènt e trenta
          vòltis da la cjera tornà’e fà’i so zirus.1622

          La lenga ch’i parlavi a era dut cuanta
          zuda prin ch’a l’òpera ’ncompletàbil
          la zent di Nembrot a stes dut’atenta;1623

          che’a no è nisùn efièt rasionàbil,1624
          che pal plašej umàn a si rinovèa
          seguìnt’l cjèl, che sempri’l sedi duràbil.1625

          Che ’l omp al parli a no è maravèa;
          ma cussì o culà il mont al lasa
          ch’i fèdis com’ca vi plàs, in famèa.1626

          Prima ch’i zès jù’n ta l’infernàl fasa,1627
          I si clamava’n cjera il pì grant ben
          da’ndà cal vèn il godi ca m’inglusa.

          El1628 si veva dopo clamàt, com’ca convièn,
          che la zent coma li fuèis a fà avonda,
          che’n ta na vit una a và e n’altra a vèn.

          Ta chel mont che pì a si’alsa da l’onda
          jò’i eri, cun vita pura e dišonesta,
          da la prin’ora a chè ca la seconda,

          com’che’l soreli’l cambia cuadrant ogni sesta.”1629







Cjànt Vincjasietèšin
          “Al Pari, com’al Fi e al Spìrit Sant,
          gloria!” dut il paradìs al cjantava,
          cussì ch’ešaltàt i eri jò da chel dols cjànt.

          Sè ch’jodevi un ridi al someàva
          dal’univèrs intèj, che lègri e sturnìt
          tal jodi e’n tal sinti mi tegneva.

          Oh cuant godùt cal vev’alòr il me spìrit!
          Oh vita plena di amòu e di pàs!
          Oh cuant bon stà ca era chì e cuant mèrit!

          I so cuatri aspiès1630 di lušòu ducju’mpiàs
          davànt m’jodevi, e chèl che pì visìn1631
          mi’era sempri pì pareva ca s’iluminàs

          e’n tal jodi’l doventava plan planìn
          com’che Gjove’l doventarès se luj stes
          e Mars da usièj li plùmis si scambiàsin.

          La providensa che da chì, com’adès,
          a decìt sul fà e rifà, il coru beàt
          sidìn’n ta stu momènt a voleva cal stes,

          cussì che jò sintùt i vevi: “Nosta stà marveàt
          se di colòu ti m’jòdis cambià; che ’ntànt ch’i dìs,
          i’àltris pur il so colòu a varàn cambiàt.

          Chèl che’n cjera’l me post ušurpà t’jòdis
          — il me post, il me post!—che pì a nol tèn
          ’n sè’l Fì di Diu—Oh se bruti ròbis!—

          il me simiteri ’nledanàt a plen
          al à di sanc e di spusa; cussì che’l tristàt1632
          che di ca sù al è plombàt, la jù1633 si’l’gòt ben.”

          Dal colòu cal tèn il soreli pituràt
          il nul al tramònt e al prin cric dal dì,
          alòr i vevi jò jodùt dut’l cjèl ’luminàt.

          E com’na fèmina che coma ogni dì
          onesta si mantèn, sintìnt da li pècis
          d’àltris, timiduta ’si fà, da no crodi,

          a Beatrìs pur ’nrošàt si ghi vèvin li mosèlis;
          e na eclìs cussì’n cjèl maj si veva jodùt
          da che volta’n cà da li pènis suprèmis.1634

          E’n davànt cu li so peràulis al era zùt
          cun vòus ca era cussì tant tramutada
          che’l so aspièt cambiàt a veva in dut.

          “La spoša di Crist1635 no’è stada ’levada
          cul sanc me, chèl di Lin e pur chèl di Clet
          par èsi al baratà dal oru ušada;

          ma par podej vej stu vivi benedèt
          tant Sisto che Pio, Calisto e Urban
          spandùt’l veva’l so sanc, ognùn di lòu puarèt.

          Maj no’era stada nustra ’ntensiòn ch’a man
          destra daj sucesòus nùstris part si sintàsin
          e’n ta che altra’l rest1636 dal pòpul cristiàn;

          nè di che clafs che a mi pasàdis mi’èrin
          sìmbul di na bandiera ’doventàsin
          che cuntra’i batiešàs a combatèsin;

          nè doma com’un sigìl mi ušàsin
          par privilès bušiàrs e baratàs
          che dut ros mi fàn cuant ch’in mins mi vègnin.

          Ma vistìs da vèscuj cers lùpos sfondràs
          ucà e ulà’n ta li fàldis s’jòdin:
          O vuardiàn di Diu, parsè ch’i ti tàs?

          Dal nustri sanc il Guascòn e’l Caorsìn1637
          si tègnin prons a bevi; o prinsìpit bon
          a se ušu viliàc che a jòditi i zarìn!

          Ma l’alta providensa che cul Scipiòn
          a Roma’a difindùt la Gloria dal mont,
          prest’la judarà, coma ch’jò i saj benòn.

          E tu, fiòl, che di tornà ti saràs pront
          prest’n ta chel mont bas, dìs, ch’i ti tèn scoltàt,
          e domanda pur dut, sensa nisùn scont.”1638

          Cussì, com’che’l vapòu al floca gelàt
          in jù ta la nustr’aria, cuant che il cuàr
          dal cjavròn1639 dal cjèl cul soreli si tèn tocjàt,

          in sù jodùt i vevi cuant biela che l’àjar1640
          trionfànt a flocava cu li lušìgnis
          che uchì a vèvin adornàt stu altar.

          E’i me vuj davòu ghi èrin zùs a sti lùcis
          fin che dut che’l so’ntèns flocà luminòus
          impedìt a mi veva d’jodi chès pì àltis.

          Alòr Beatrìs, ch’jodùt mi veva dut studiòus
          cuj vuj voltàs’n sù, mi veva dìt: “Da là ’nsima
          sbasa’l cjàf e gòt da la cjera i valòus.”

          Da cuant ch’jò i la vevi oservada prima
          notàt i vevi che movùt’i eri stàt’n tal’arc
          cal fà dal miès a la fin il prin clima;1641

          cussì che’n jù, pasàt Cadìs, jodùt i vevi di là dal arc
          il brut pàs d’Ulìs, e par di cà chel post
          ’ndà ch’Europa cjòlt a veva’l so dols car’c.1642

          E pì’ncjamò a mi sarès stàt espòst
          di stu bièl ort1643; ma’l soreli’l moveva
          sot i me piè di un sèn1644 e pì, e prest.

          La me mins ’namorada, ca bramava
          ogn’istànt la me Beatrìs, di tornà
          cuj vuj a ic pì che maj a ardeva:

          e se natura o art pàscul a fà
          pal dilèt daj vuj o gust dal intelèt,
          in cjàr umana o’n tal so piturà1645

          dut’nsièmit a dàn tant mancu dilèt
          di chel plašej divìn ca mi veva ingolfàt
          cuant che’i vuj voltàt i vevi al so ridìnt aspièt.

          E’l grant plašej che’l so vuli soàf  mi veva dàt,
          dal bièl nìt di Leda1646 discjòlt mi veva e straviàt
          e vièrs chel cjèl1647 svelt com’un folc pocàt.

          Par chì e par là mi tegneva stu post ’ncolàt,
          e dut bièl al era, ch’jò’i no saj diši ben
          indulà1648 che Beatrìs mi veva partàt.

          Ma ic, che dal me volej a jodeva’l sen,
          tacàt cussì a veva, ridìnt e contenta,
          che’ntòr d’ic Diu’l pareva godi a plen:

          “La natura dal mont, ca tèn cujèta
          la cjera e dut chèl che atòr ghi mòuf,
          uchì a taca e chì a è la so meta;1649

          e stu cjèl a nol à altri ca si mòuf
          fòu che’l pensej divìn1650, che ’mpiàt al tèn
          ’l amòu so e la virtùt che da luj’a plòuf.

          Da lus e amòu circondàt al è a plen,
          com’che’i àltris da luj; e stu grant sìrcul
          doma’l so grant fatòu a lu comprent ben.

          Nol è daj àltris mišuràt chistu mant1651
          ma da chistu a sòn i àltris mišuràs,
          cussì com’il dèis dal miès e dal cuint al è mant.1652

          E com’che’l timp al tèn in ta stu vas1653
          li so radìs e’n ta àltris li fràscjs,
          adès ti è ben manifèst e ti lu sàs.

          Oh voja che la zent a font ti màndis
          tant sot di te, che nisùn a à pì’l podej
          di levà i so vuj fòu da li to òndis!

          Al flurìs ben in taj òmis il volej;
          ma la ploja che maj a smèt a marsìs
          chej èmuj ca varèsin da èsi biej.

          Fede e inocensa a sòn restàdis
          doma’n taj frutùs; e’n ta puc timp ogni una
          a sparìs prin ch’alc1654 s’jodi’n ta li mosèlis.

          Chèl al è che da ninùt ’ncjamò’l dišuna
          ma puc’a puc gološàt al doventa
          di dut sè cal jòt e sot di ogni luna;

          e chèl al è che da frut ben ghi vòu e’l scolta
          so mari, ma doventànt grant al cambia siera
          e nol cròt l’ora di jòdila muarta.1655

          Cussì a si fà la pièl blancja nera
          tal prin aspièt da la biela fia strèa1656
          di chèl che matìn ni dà e ni lasa sera.

          Par ch’i no ti ti fèdis maravèa,
          pensa tu che’n cjera nisùn’a governa;
          l’umana famèa par chèl a si disvièa.1657

          Ma prin che zenàr zùt’l sedi jù pa la gorna1658
          par che centešima1659 che la jù i trascuràis,
          scju ràis chì cussì tant su la furtuna1660

          a splendaràn che da timp i spetàis,
          che li pòpis si voltaràn in prùis
          cussì che la flota1661 zì dreta i jodarèis;

          e bon frut’l darà ’l àrbul che’n flòu t’jòdis.







Cjànt Vincjotèšin
          Dopo che dut cuntri da la vita prešìnt
          di nu, puora zent, cul just1662 si veva sbrocàt
          chè che la me mins a zeva ’mparadišìnt,1663

          com’che’n tal spièli’l cjandelàr ’nflamàt
          al jòt chèl che davòu al vèn ’luminàt
          prin di vèighi o’n vista o’n pensej rivàt,

          e’n davòu curiòus si zira dut ta’un trat
          par jodi se’l veri’l ver’l dìs, e’l jòt ben
          che sì, com’che’l ritmo’l cjant al tèn mišuràt;

          cussì’l me pensej a si recuarda ben
          di chel momènt cuant che’n taj so vuj vuardànt,
          ’l Amòu, fàt cuarda, a ic leàt mi veva’n plen..

          E al momènt ch’i mi eri voltàt, dut cuant
          jodìnt e godìnt di chel bièl mont celèst
          che jodi si fà’n tal so splendòu pì grant,

          un puntìn di lus1664 jodùt i vevi alòr e prest
          cun cussì tant lušòu che’l vuli da luj ’nfogàt
          sierasi a ghi tocjava par restà di sest;

          e com’astri che puc’l pàr da uchì vuardàt
          luna’l somearès visìn di chèl metùt
          coma che astri cun astri i vìn sempri notàt.1665

          Fors’altritànt visìn—mi veva parùt—
          dal sercli che la lus a colorèa
          cuant che’l so vapòu a tèn ben intinzùt,1666

          un sercli di fòuc cussì mi parè’a
          ch’atòr dal punt ghi zès pì svelt, e tant,
          dal motu che pì visìn’l mont al circondèa.1667

          E a chèl n’altri atòr ghi zeva zirànt,
          e a chèl un ters, e a chel ters un cuàrt,
          e al cuàrt il cuint, e’l sest pì avànt.

          Il siètin s’jodèv’alòr, almancu’n part,
          chè cussì grant al era che’l mesagej di Gjun1668
          a lu varès tegnùt dentri doma’n part.

          Cussì ’l otàf e’l nonu, e ognidùn
          pì lent si moveva, secònt cal era
          ’n tal so èsi pì lontàn dal nùmar un;

          e chèl al veva la lama pì clara
          che pì dongja al era da la lus pura
          e che, coma chè, pì daj àltris a’era.1669

          Beatrìs, il me nul jodùt1670, cun primura
          a diši si vev'alòr metùt: “Da chel puntìn1671
          il cjèl dut al dipènt e la natura.

          Mira’l sercli che dongja di chèl i jodìn;
          ti’as di savej ca lu tèn cussì svelt movùt
          il amòu ’ncandesènt che pì ghi stà visìn.”

          E jò a ic: “Se’l mont al fòs disponùt
          cun dut ’l òrdin ch’jo i jòt’n ta che ròbis,
          pasùt zà’i sarès cun chèl che davànt mi’è metùt;

          ma tal mont sensìbil, la jù di nuàltris,
          li sfèris i jodìn che tant ni pàrin
          pì divìnis par èsi dal miès1672 pì remòtis.

          Se’l me dešideri al à ’lòr di vej fin
          in ta stu miràbil e seràfic templi
          che dom’amòu e lus al à par cunfìn,

          miej a è ch’i sinti com’che ’l ešempli
          e ’l ešemplàr 1673a no sòn d’acordu’n dut,
          che jò il parsè invàn i contempli.”

          “Se’i to dèicj’ disleà stu grop no’an podùt
          dal dut, nosta fati tant maraveà;
          chè cul puc tentà si’a pì’ncjamò strinzùt!”

          Cussì l’amada me che, “Seguìs la plèa,”
          mi veva dìt, “dal me discòrs, se pì savej ti vùs;
          che par tajà’l grop ti ’ngusarà la sèa.1674

          I sèrclis corporaj pì grancj’ o pisulùs
          a sòn secònt’l pì e’l mancu da la virtùt
          ca àn, che sinò puc a sarèsin dùcjus.

          Pì bontàt ca si à e pì a si’a salùt;
          e pì salùt a ghi và al cuàrp pì grant,
          se li so pars a sòn perfètis in dut.

          Stu chì, duncja, che davòu di sè dut cuant
          ’l altr’univèrs’l strisìna, ben ti lu jòdis
          riflèti’l sercli che miej ’l cognòs e ama tant.1675

          Par chèl, se tu a la virtùt ti ùšis
          la to mišura, e no a l’aparènsa
          da li sostànsis ca ti somèjn rotòndis,

          t’jodaràs na biela corispundensa
          fra’l pì e’l pì, e’l mancu e’l mancu pur,
          in t’ogni cjèl, cu la so’nteligensa.”1676

          Splèndid al resta e serèn di sigùr
          ’l emisferi da l’aria cuant che Borèa
          a sofla cun chel so destri flat1677 puc dur

          ma che lo stes’l sporc a sclarìs sta dèa
          che ’l alt al turbava, cussì che’l cjèl adès al rìt
          pal blue che par dut si gh'jodeva, da maravèa;

          pròpit cussì a veva'l me spìrit sclarìt
          la me Beatrìs cul so rispundi clar,
          e com’na stela’n cjèl il ver al era trasparìt.

          Tašùt ca veva’n ta chistu post stelàr,
          pròpit com’che il fièr al sfavilèa
          cuant cal bol1678, cussì i sèrclis cun lušòu solàr.

          Davòu d’ogni faliscja’l lušòu al zè’a;
          e cussì tàntis a èrin che’l so nùmar
          pì dal doplà da la damiera s’inmilèa.1679

          D’ogni coru i sintevi ’l ošana clar
          al punt fìs che in ta scju poscj’a ju tèn
          e tegnarà e tegnùs ju’a’l prin luminàr.

          E chè che daj dùbis a jodeva’l vaevèn
          ta la me mins, mi veva dìt: “I sèrclis prins
          Serafìns e Cherubìns jodi ti’an fàt ben.

          Cussì prons e svels a sòn cuj so leamìns
          par someàighi al punt pì ca pòsin;1680
          e tant’a pòsin cuant che al jodi’a sòn sublìns.

          Chej altri amòus ch’atorotòr ghi zìrin,
          a si clàmin Trònos dal divìn aspièt
          che chista prima terna1681 a tèrminin.

          E di savej ti’as che dùcjus a’an dilèt
          cuant che cu la so vista tant profonda
          jodi a pòsin’l ver cal cujèta ogn’intelèt.

          Da chist jodi ti pòs com’ca s’infonda
          ’l èsi beàt in tal àt stes dal jodi,
          no dal amà, che dopo’l vèn, com’na onda;1682

          e’l mèrit mišura al è dal jodi
          che gràsia e buna voja a parturìsin:1683
          en’sù e’n sù1684 cussì, com’ch’i ti pòdis crodi.
          L’altra terna che’n flòu a vèn tal gjardìn
          di chista primavera sempiterna
          che encja cul Arièt’n tal scur i jodìn,1685

          com’i prins usièj1686 sempri a cjantin ‘Ošana’
          cun tre melodìis, che tre si sìntin
          dòlsis rivà daj òrdins1687 da’ndà ca vègnin.

          Àltris spirs divìns uchì a si cjàtin—
          prin li Dominasiòns e dopo li Virtùs;
          il ters’òrdin li Potestàs a fòrmin.

          Penùltins’n ta stu post di Gloria metùs,
          Principàs e Arcànzui uchì si zìrin;
          par ùltins i Ànzui chì si la gòdin dùcjus.

          Chiscju òrdins in sù dùcjus a mìrin,
          e di sot a si fàn tant sinti, che’a Diu stes
          dùcjus a sòn tiràs e dùcjus a tìrin.

          E’l Dionìs1688 cun granda voja, sìnt ben adès,
          a contemplà scju òrdins a si veva metùt,
          e nomàs ju’ai com’ch’i ti’ai apèn’dìt adès.

          Ma Gregorio dut chist nol à condividùt;
          par chèl, apen’apèn che’l ver al à capìt
          ca sù’n tal cjèl, di sè stes al à ridùt.

          E se un segrèt cussì tant ver al à ufrìt
          un mortàl di la jù, n’ocòrin maravèis;
          pars’che vuardànt’n sù un1689 lu veva zà scuprit

          cun tant altri di ver di chisti sfèris.”







Cjànt Vincjanovèšin
          Cuant che ducju doj i fioj1690 di Latona
          cujèrs dal Montòn e da la Libra
          a fàn di dut ’l orišònt na zona,

          chel tant che dal punt che’l zènit ju ’cuilìbra,
          fin che ’l un e ’l altri da che sintura,
          cambiànt ’l emisferi, a si scuilìbra,

          tant cussì, cul aspièt ridìnt na vura,
          a veva Beatrìs tašùt, chel punt fis vuardànt
          —che vinsùt mi veva—cun granda cura.1691

          Alora tacàt a veva: “Jò’i dìs, e no dibànt,
          sè chì ti vùs sinti, pars’ch’i l’ai jodùt
          là ’ndà ca s’unìs ogni ’ndà e ogni cuant.1692

          No par vej ’l acuìst di altri bens volùt,
          ca no pòl dasi, ma par che’l so splendòu
          diši’l podès “I ešìst!”, risplendìnt dut,

          e la so eternitàt di timp, fòu
          d’ogni altri comprendi, pal so plašej
          vierzùt si veva'n ta nòufs amòus ’l eterno amòu.1693

          Nè miga inèrt’l pasava prin’l timp intej;
          chè nè prin nè dopo cori t’jodèvis
          il spirt sant di Diu’n ta l’àghis daj mars bièj.1694

          Forma e matèria, insièmit e distìntis,
          fòu a èrin vegnùdis ta’un èsi sensa fal,
          com’da’un arc’ di tre cuàrdis tre frècis.1695

          E com’tal veri, ta l’ambra e tal cristàl
          un raj tant al risplìnt che dal entrà
          al èsi a no è  nisun intervàl,

          cussì dal triform’efièt1696 di Diu a’è pur vera
          che’n tal so èsi al veva ta’un colp radiàt dut
          sensa distinguj fra chèl che prin al era.

          Concreàt al era stàt ’l òrdin e’l costrùt1697
          da li sostànsis; e chès sù’nsima
          dal mont a èrin, ’ndà che actus purus al è dut;

          potensa pura ghi era zuda tant sot dal insima;1698
          e’n tal miès si veva leàt la potensa cul àt
          cussì fuàrt che’l un l’altra sempri’l brama.1699

          Daj ànzui Geronimo a vi’a contàt
          che tancju sècuj prin a èrin stàs creàs
          di cuant che ’l altri mont al era stàt creàt;1700

          ma an d’è doma una di veretàs
          com’ch’i savèis daj scritòus dal Spìrit Sant;1701
          e, a ben pensà, chistu ti capiràs;

          e la rašòn pur a amèt altritànt,
          ca no pensarès par nuja che i motòus
          perfesiòn a vèsin in tal stà dibànt.1702

          Adès ti sàs’ndulà e cuant che scju amòus
          creàs sòn stàs e coma; cussì che’nsinišìnt
          da la to voja zà a sòn stàs tre ardòus.

          S’i contàsin fin al vincj’ svels coma’l vint
          pì timp ni volarès ch’a cualchi ànzul ghi’a volùt
          di remenà’l sogèt di ogni vustri elemìnt.1703

          I àltris restàs a èrin, che’a colp a vèvin podùt
          sta art tacà, che tu t’jòs cun tant dilèt,
          che di smeti di zighi atòr1704 maj no’an volùt.

          Il straplòmp al à tacàt cun chel maladèt,
          chel rogànt insupiarbìt che tu ti’as jodùt
          la jù da ducju i pèis dal mont tegnùt stret.

          Chej ch’i ti jòs chì la modestia’an vùt
          di ricognòsisi’n ta la divìn’ bontàt
          che, da chè fàs, di tant capì ghi’a concedùt;1705

          par chèl il so jodi al è stàt ešaltàt
          cul splendòu da la gràsia e cul so mer’t,
          cussì ch’adès a’an ferma e plena volontàt.1706

          E no ti’as di dubità, ma stà ben cert
          che’l risevi gràsia al vèn meretàt
          secònt ’l afièt che pal creatòu si tèn vièrt.1707

          E adès su chist’asemblèa a ti’è dàt
          di capi ’ncjamò di pì, se a sti peràulis
          ti ghi’as ben pensàt, sens’èsi pì judàt.

          Ma pars’che la jù, ta li vustri scuèlis
          a si lès che l’angjèlica natura
          savej e volej a à, e ben’a capìs,

          i vuej pur diši, par ch’i t’jòdis, dut’pura,
          la veretàt che la jù’a vèn stracapida
          taj ecuivocamìns di sta letura.1708

          Chisti sostànsis, ognuna gjoconda
          taj jodi’l bon Diu, il vuli no ghi’an voltàt
          a chèl che dut’l jòt e dut al guida:

          par chèl il so jodi a nol è straviàt
          da altri ròbis, e par chèl bišugna no àn
          di vej da recuardà un concèt lontanàt;

          cussì che la jù, durmìnt a vuj vièrs, suns a si àn,
          crodìnt di diši’l ver e a vòltis no crodìnt;
          ma scj’ultins pì colpa e vergogna a àn.1709

          Jù pal stes troj i no stèis vuàltris zìnt
          filošofànt, che tant menà vi lasàis
          dal ben figurà che sempri vi và’nsiminìnt!

          E cun stu fà mancu displašej cà i lasàis,
          oh tant mancu, che cuant ch’i fèis a pusta
          a stuàrzi’l scrìt divìn  o’i lu bandonàis.

          A no si pensa a cuant sanc cal costa
          il semenalu tal mont e cuant cal plàs
          un che, ùmil, visìn di chèl s’impòsta.

          Par pari bon si tègnin dùcjus ’mpegnàs
          cu li so ’nvensiòns, e chès a  sòn contàdis
          daj predicjadòus, e’l Vanzèli si tàs.

          Che la luna ’ndavòu a era zuda, un’l dìs,
          durànt la pasiòn di Crist e’n miès si veva metùt
          cussì che la lus dal soreli pì no t’jodèvis;

          che just no’è che la lus si vès platàt dal dut
          par dut; da la Spagna fin là da l’India,
          com’a Gjudèa, sta eclìs  a veva rispundùt.1710

          Firense tancju Làpos e Bìndos1711 no’a
          com’che fiàbis cussì da àn a àn
          contàdis a vègnin da chì o da là;

          cussì che li agnelùtis che puc a sàn
          a tornin daj pràs pasùdis di vint,
          e puc li juda il no jodi il dan.1712

          Ai sòs no ghi’era Crist zùt prin dišìnt
          ‘Zèit, e predicjàighi al mont balòtis’;
          no: a ghi veva dàt ’nvènsi’l just fondamìnt.1713

          E chèl tant proclamàt a vèvin li so bòcis
          che tal lotà par tegni ’mpiada la vòus
          dal Vanzèli scudo a vèvin fàt e làncis.

          E adès si sìntin scju predicjadòus
          diši pajasàdis e, tant par fà ridi,
          da stùpis a ti’n fàn di ducju i colòus.1714

          Ma se’n tal capùcjo ’l vilàn a jodi
          ’l usièl al rivàs indà cal fà’l so nìt,
          il fals perdòn ben al podarès jodi;

          pal cual un zèj di schifènsis al vèn dìt
          che, sensa prova di nisùn testimoni,
          da tancju vilàns stùpis al vèn stracapìt.

          Di chist s’ingràsa’l pursìt di Sant’Antòni,
          e d’àltris pur che’ncjamò pì porcos a sòn
          ca vàn moneda falsa a depòni.1715

          Ma voltàn di nòuf, dop’di sta digresiòn,
          i nustri vuj vièrs la stradela dreta
          cussì che’l discòrs e’l timp a vèdin proporsiòn.1716

          Sta natura’n nùmar, par dìšila scleta,
          cussì tant a si alsa che ogni peràula
          o concèt umàn sempri sot al resta;1717

          e se tu ti vuàrdis sè cal rivèla
          Danièl, t’jodaràs che i so miliàrdos1718
          tal alt dal infinìt a vàn a finila.

          La prin’lus, ca radièa dut sè1719 ch’i t’jòs,
          ta tanti manièris a và mostrada
          com’che tàncjus a sòn i splendòus daj Trònos.1720

          Alòr al àt ca la tèn concepida
          a ghi seguìs ’l afièt, e la dolcesa
          dal amòu par chèl a è pì o mancu cjàlda.1721

          T’jòs duncja’l pì alt e la grandesa
          dal so eterno valòu ca si và spielànt
          taj ’nfinìs cristaj ch’jodi a fàn la so bielesa,

          e sempri un, coma prin ca fòsin, restànt.”1722







Cjànt Trentèšin
          Forsi no pì di mil mìis da chì lontàn
          a stà ardìnt la sest’ora1723, e stu mont
          l’ombrena zà’l sbasa’n tal so lièt a plan,

          cuant che’l miès dal cjèl, a me profònt,
          a cambià’l scuminsa, che cualchi stela
          il so jodi a stà pierdìnt da stu font;1724

          e com’che avànt a vèn sta gran biela
          serva1725 dal soreli, cussì si siera’l cjèl
          lasànt sùbit fòu fin la pì biela stela.

          Pròpit cussì il trionf1726 che ritornèl
          sempri ghi fà al punt che svuarbàt mi veva1727
          someànt platàt da chèl ch’atòr ghi feva spièl,1728

          al me jodi puc a puc si distudava;
          par chèl il tornà cuj vuj a Beatrìs
          il jodi nuja e’l me amòu a mi pocava.

          Se chèl che fin uchì di ic si dìs
          in ta na làude e basta al fòs includùt,
          nol bastarès nencja pa la so radìs.1729

          La bielesa so, ch’a chel punt i vevi jodùt,
          no dom’al di là di me, ma jò’i cròt
          che doma’l so fatòu godila’l pòl’n dut.1730

          D’adès in davànt, e da sè che jò’i jòt,
          vinsùt mi sìnt pì che maj dal so tema
          o cal sedi o comic o tragic1731, chist jò’i cròt;

          pars’che coma’l soreli’n taj vuj d’un che pì’l trema,1732
          cussì’l recuardàmi dal so dols ridi
          il me ’ntelèt mi cjoj che pì nol è coma prima.1733

          Dal prin dì che ic i me vuj podùt a vèvin d’jodi
          in ta sta vita fin adès in ta sta vista,
          di sfogami cul me cjànt i pòl encjamò godi;

          m’adès a è miej che’n davòu i lasi stà
          la so bielesa, com’che poetànt
          fin in ùltin al fà ogni artista.

          Pròpit com’che jò i la lasi a’un sùn pì grant
          di chèl da la me cansòn, che ben a vòu
          la so difìsil matèria zì terminànt,

          cul fà e cun vòus d’un bravo condutòu
          tacàt ’a veva di nòuf: “I sìn vegnùs fòu
          dal Prin Motu e’n tal cjèl i sìn di pur lušòu;1734

          lus inteletuàl, plena d’amòu;
          amòu dal pì grant ben, di gjòldi plen;
          gjòldi che tant miej al è dal pì dols savòu.

          Chì l’una e l’altra milìsia t’jodaràs ben
          dal paradìs, e un’a jodi ti zaràs
          com’ca sarà cuant che’l grant judìsi’l vèn.”1735

          Com’ch’a colp un lamp al fà dut un fracàs
          cu li virtùs višìvis, e a’mpedì ghi và
          d’jodi ogès che pì’ncjamo a sòn luminàs,

          luši cussì tant mi veva fàt na lus viva
          e cussì inglusàt mi veva'n ta stu vel
          dal so splendòu che nuja pì’l me vuli’l jodeva.

          “Pur sempri ’l amòu cal sodìsfa stu cjèl
          al cjoj sù’n sè cun sta sorta di salùt,
          par disponi cjandela al so flameà bièl.”

          I vevi apena dentri di me sintùt
          sti pucju peràulis, ch’i’vevi jò ben notàt
          ch’elevàt mi’eri pì alt da la me virtùt;1736

          e di na nova vista mi eri ’mpiàt
          che nisuna lus a è tant clara
          ch’adès i me vuj no varèsin sopuartàt.1737

          E na lus jodùt i vevi, com’na roja vera
          ca scoreva lušìnt tra li do rìghis
          pituràdis cuj colòus di primavera.

          Da stu scori s’jodèvin falìscjs vìvis
          che dapardùt a colàvin jù’n taj flòus
          coma rubìns’n ta corònis indoràdis.

          E dopo, coma ’ncjocàdis daj odòus,
          di nòuf a sprofondàvin in ta sta biela curìnt;
          e àltris fòu si alsàvin da stu post sfarsòus.

          “’L alt dešideri ch’avànt ti poca, volìnt,
          dut savej di sè che’n ta stu post t’jòdis,
          a mi plàs, e a mi plàs il to spirt ruvìnt;

          ma di st’aga chì a è miej ch’i ti bèvis
          prin che di sta sèit sasiàt ti vegnis dut”:
          just cussì al era’l spirt da li so peràulis.

          E di nòuf: “Il flun e ogni gjojelùt
          ch’intòr ghi cola e scjampa, e il ridi da l’èrbis
          com’ornamìnt d’indìsi al è lì metùt.1738

          No che lòu no sèdin encjamò madùris
          ma’l difièt al è dut da la to banda
          ch’jodi’ncjamò no pòl cuant ca sòn vèris.”

          Ninùt non d’è che dopo na durmida
          che pì a lunc dal sòlit a à duràt
          a si svej sensa voja di na tetada,

          coma me che miej spièlis a colp i’ai provàt
          di fà daj me vuj, bevìnt di che onda
          divìna che d’un miej jodi ni tèn dotàt;

          e cussì com’che bevùt’ a veva la gronda1739
          da li me sèis, d’jodi mi veva parùt
          che lungja pì a no fòs ma rotonda.1740

          Alòr, coma un sot mascara zùt
          che altri’l pàr che prin ca si svistìs
          dal someà che platàt lu veva tegnùt,1741

          cussì jodùt i vevi cambià’n fièstis pì bièlis
          i flòus e li falìscjs, cussì ch’jò jodùt
          i vevi li do lìstis1742 dal cjèl fasi manifèstis.

          O splendòu di Diu, ca mi’a permetùt
          d’jodi ’l alt trionf da la vera dominasiòn,
          la virtùt dami di contà com’ch’i l’ai jodùt!

          Un lustri al è la sù ch’jodi al fà benòn
          il grant creatòu a che creatura
          che doma’n luj a pòl jodi sè ca è di bon.

          E rotonda a si slungja la so figura1743
          cussì tant che la so circonferensa
          al soreli ghi sarès comuda sintura.

          Dut di ràis a’è fata la so aparènsa
          che ’nsima dal prin motu’a vègnin mandàs
          che da chej al cjoj chèl vita e potensa.

          E com’un clif1744 in ta l’aga che’i so piè’a tèn bagnàs
          si spièla, com’par jòdisi dut ornàt,
          cuant che plen al à di vert e di flòus i so pràs,

          cussì, atòr e’nsima di sta lus pojàt,
          jodut i vevi spielasi’n ta miàrs di scjalìns
          ognùn daj nùstris che la sù al è tornàt.

          E se’n sè’l circonda’l pì bas daj scjalìns
          na lus cussì granda oh cuant’ca è la largesa
          di sta roša’n taj so òrlis pì lontàns!

          La me vista’n tal larc e’n ta l’altesa
          a pièrdisi’a no zeva, ma a’ncludeva
          il tant e’l coma di che alegresa.

          Chì’l visìn e’l lontàn, nè meti nè cjoj’l podeva;
          che’ndà che Diu sensa mediatòu’l governa,
          la lès naturàl nencja un puc no zova.

          In tal zal da la roša sempiterna
          ca si slargja e a si alsa e a dà fòu
          odòu di benvolej pal còu che dut’l governa,

          coma chèl cal tàs ma che diši al vòu,
          Beatrìs tiràt mi veva e dìt: “Ben mira
          cuanti stòlis blàncis1745 ca sòn in ta stu colòu!

          Jòt cuant che la nustra sitàt1746 a zira:
          jòt ben cuant che i nustri scjalìns a sòn plens,
          che chì a no ocòr pì tanta zent vera.1747

          In ta che gran sinta che tu i vuj fisàs ti tèns
          pa la corona che’ntòr ghi’è zà metuda,
          e prin’encjamò ch’a sti nòsis1748 ti vègnis,

          zà l’ànima granda a sarà sintada
          dal imperiàl Rico, ch’a’ndresà l’Italia
          prin’l vegnarà ch’a chèl a sedi disponuda.1749

          Cussì tant vi stupidìs la vustra voja
          ch’amondi sìmil vi’a fàt dal picinìn
          che di fan al mòu e la balìa’l manda via.

          E a chel timp capo dal foro divìn
          al sarà un tal che di dentri e di fòu
          cun luj nol zarà pròpit pal stes cjamìn.1750

          Ma par puc’l sarà lì, com’che Diu’l vòu,
          tal ufìsi sant; ch’a finìla’l zarà, pì’n jù
          di’ndà che’l Simon Magu1751 al è zùt, puc di còu,

          e chel d’Alagna’l farà zì encja pì’n jù.







Cjànt Trentunèšin
          Zà la forma generàl dal paradìs
          vuli e amòu al puntava vièrs il stes sen.
          vistìt coma l’altr’ànimis gloriòšis.
          visìn i’eri, com’che di èsi a doveva,
          vegnìnt jù, nulànt a mi fès rivà mista.
          univèrs secònt il mèrit che chèl al tèn
          un a nol pòl e tant mancu al tenta;
          ùmil e alta pì di creatura,
          uchì al à butàt fòu chistu bièl flòu.1811
          tornànt dopo a l’eterna fontana.
          Tiràt ti mi’as tu fòu da serf1766 a libertàt
          ti tèn, chì’un punt ghi metìn, com’bon sartòu
          Ti sòs par nu splendòu di lus meridiana1812
          ti jòdis Lùsia,  ca veva Beatrìs movùt
          te pa la gràsia’l suplichèa la virtùt
          tanta cuant’ch’an d’è’n ànzul o’n ànima,
          tant’amirasiòn i no vevi maj vùt
          tant com’pal so jodi, dut’l me preà
          tant che d’jòdighi’l pì pusìbul i’ai podùt!
          tal vuardalu, da na sol’aparènsa
          Tal ters òrdin di scjalìns e sùbit sot
          tal sostègnilu, e’l so sguàrt a si veva dut
          Tal so profònt jodùt i vevi ca s’interna
          tal sleàsi dal cuàrp, godi pur1767 ti pòdis.”
          tal scuadrà’l sìrcul, e no ghi la fàn,
          tal post di Beatrìs jodùt i vevi un ansiàn
          Taj vuj e’n dut al splendeva d’un lušòu san
          Ta sta banda chì, indà che il flòu al è madùr1783
          ta li grand’ òperis di Roma a rivàvin,
          Ta la profonda e clara sostansa
          ta l’altra banda, ’ndà ca si jòdin ’ntajàs
          svuàla pur in alt cuj vuj par stu gjardìn
          sufrìt’l veva, e ’l infièr pur, prin di vignìghi fòu;1787
          Stu chì, adès, che da la pì scura tana
          sti fèminis gloriòšis, e sot di lòu
          st’ànimis ’nocèntis la jù’a sòn restàdis.
          sostànsis e acidèns1820 e il so costùn,
          sintàt ghi’è visìn1802, e lunc ’l altri’l ripoša1803
          sielzùs Checo, Benedèt e Agustìn
          Sensa rispundi, i vuj alsàt i vevi dal bàs
          sensa il batièšin perfèt di Crist,
          se tu atènt i ti vuàrdis e scòltis.
          se i vuj ti tèns sempri ca jù’n ta stu font;
          Se i bàrbars, vegnìnt ta li contràdis
          se di tegnighi i vuj’ntòr i no fòs stàt bon.
          Sara e Rebeca, Gjudit e chì—ta stu cjèl—
          risèif, che altri di fà a no mi’è dàt,
          rifletùt’l pareva, e’l pareva ’nfogàt
          Pur godìnt il so plašej, chèl, contemplànt,
          punt fìs dal consej eterno e divìn,1808
          Protèšilu tu daj muvimìns umàns:
          pròpit cussì mi era zuda scomparìnt
          pròpit com’un scjàp di às a s’inflòra
          prin di vej otegnùt veri elesiòns.1790
          prin cal murìs, da la biela nuvisa
          plovi, partada in ta li mins sàntis
          pì’n sù dal pensej mortàl, cuant ch’i vorès
          pì’n alt, fin lasù, là da l’ùltima salùt.
          pì ghi somèa, che la so claresa
          pì e pì a ghi entrava in tal raj
          pì ben si savarès da la to vitòria.
          pì a lus di chè ca ghi’è pi lontana1772,
          Pì a fà la bontàt to che socori
          parsè ch’jò i soj’l so bon e fedèl Bernàrt.”1768
          pars’che, secònt la višiòn che vùt a vèvin
          pars’che tu di dut sè ca lu’nnulèa
          pars’che par lès eterna dut se ca ešìst
          pars’che la lus divina a penetra ’l grant
          par via che’l ben, che dal volej al è ogèt,
          par un puchitìn e 'n altri al torna
          par spirs che di luj a parèvin imàginis.
          Par sigùr chistu godi tant ’nsiminìt
          par èsi cussì visìns da l’Augusta,1799
          Oh siora, cussì tant granda ti sòs e vàls,
          Oh generoša gràsia che permetùt
          ogni muša doventànt tant pì serena.
          o’n sù o’n jù, atorotòr dut vuardànt.
          O trìn lušòu che’n ta’un unic punt ’nstelàt
          O sfavilà di lus che tant ti ti àlsis
          nuja uchì doma par cašu a ešìst
          no si si sinta par propri mèrit e sclet,1789
          No pars’ch’i lu vès di aspièt divièrs jodùt
          Nè’l zì’n sù e’n jù tra ’l insima e’l flòu
          nè par dut chistu di memoria no’n d’ai asaj.
          nè jodi malinconìa o fan o sèit ti podaràs;
          N’ocoreva altri taj secuj recèns,1796
          mi’a di’entrà cul vuli’n ta la lus eterna
          mi veva che ’nbacuchìt i’eri e mut.
          mi si mostrava la milisia santa1752
          maravèis si fèvin cuant che’n Lateràn
          Mancu adès i dišaraj, cjàr letòu,
          ma zà al zirava’l volej me, e’i dešidèris,
          ma vuarda ben i sèrclis fin al pì remòt,
          ma tal pensej a dìs, fin ca si mostra:
          ma pur a sèrcjn pal rapuàrt ca no cjàtin
          Ma par’che’l timp’l pasa che’mbacuchìt dut
          ma par chel d’àltris, cun certi condisiòns;
          ma pa la miej virtùt d’jodi ch’i vevi
          ma no’era nuja che la so figura
          ma nè chì nè lì a si’era puntàt fis.
          Ma mentri ch’jò’i parli seguìsimi adès
          ma li me àlis a chistu  no bastàvin:
          ma l’altra1753 che svualànt a jòt e cjanta
          ma jò’l grop i ti dìsfi, com’ch’i t’jodaràs,
          ma encja da li so vòus zovinùtis,
          Ma dopo che vegnùt ’l era’l timp da li gràsis,
          ma'l podej di nòuf jodilu, po, pì no ti pòs,
          luši un bièl puc di pì da l’altra front.1774
          li vìtis spirituàls una a una,
          Li mùšis dùtis a vèvin di flama viva
          la vista a impedìva o’l splendòu;
          la to gràsia i cognòs ben, e la virtùt.
          la sù ’ndà che’l so amòu1755 al eterna.
          la rasa umana tant amàr a gusta;
          la me višiòn, encja se alc pur i ritèn
          la gràsia da l’alta lus si conferìs
          la Gloria di chèl ca la 'nnamora
          La forma universal di stu’nsièmit
          la caritàt di chèl che’n ta chistu mont
          la banda pì oriental dal orišònt
          L’alta fantašìa no veva chì nuja podùt;
          jù’a zeva’n ta chel grant flòu ca si’adorna
          jù ghi’a partàt cuant che’l fì di Diu stes
          jòt là Beatrìs cun ducju chej beàs
          Jòt ben adès’n ta la muša che a Crist
          jodùt i vevi na bielesa ch’un ridi beàt
          jodùt i vevi ca’èrin cuaši unìs insièmit
          jodùt i vevi ànzui e ànzui che fièstis
          jodi ti pòs che da scjalìn a scjalìn,
          jodi i volevi com’ca si unìvin
          Jò’i cròt che, pa la granda ’luminasiòn
          jò che’n ta stu post divìn da chel umàn,
          intra sè, in ta stu post alt, pì o mancu ben.1792
          Insìma di ic jodùt i vevi tanta ’legresa
          indà che a sè’l volej eterno ti tèn atòr,
          in te’a pareva coma lušòu rifletùt,
          In te mišericordia, in te pietàt,
          in te magnificensa, in te a si fà una
          in tal trono che’i so mèris ghi conferìsin.”1763
          in tal so colòu stes, mi pàr di vej jodùt,
          in tal miès a splendeva e dut atòr
          in tal eterno dal timp i’eri vegnùt
          in taj vuj’l vuarda da la nustra regina,
          In ta stu post indà ch’jodìn dùcjus scju beàs
          in ta chej zìmuj da la Santa Scritura
          In me la to granda virtùt custodìs,
          in luj a s’jòt, e cussì sia,” a mi veva dìt,
          in luj ’jodevi un pari1762 bon e cristiàn.
          in ic dut si concentra, che al difòu
          In forma duncja di càndida roša
          in conformitàt cu li so primi gràsis.
          imàgin e sìrcul e pars’che tacàs a stàn;
          il so dešideri svualà’l vòu sens’ àl’s.
          Il re che’n ta stu regnu ni conferìs pauša
          il pì bièl di sè ca’è mortàl a jodèvin;1760
          il pari al è che par gran gološitàt
          il mortàl vuli pì di tant a nol dista
          il me jodi dut al veva comprendùt
          il flòu1781 dal so fueàn dut cuant separànt;
          il duca che vivi’l veva di mana
          il amòu che’l soreli al mòuf e l’altri stèlis.
          i’àltris1785 na gran separasiòn a fàn,
          I vuj da Diu dilès e veneràs,
          i vuj a ic cul stes gust ’l veva puntàt luj stes,1777
          i so sintimìns, dopo duti li so pròvis.
          i pojavi jò’i me vuj in taj scjalìns
          i màscjus li so inocenti plùmis
          i jodevi, dal so ridi ornàs e ràis1761,
          gràsia che concèditi a pòl chè la sù;1807
          ghi fèvin cun plùmis coloràdis ’ntòr.
          ghi deva ai vuj di duti li sant’ànimis.
          fisàs ta sta font di gràsia e atèns,
          fis’a vuardava, imòbil e atenta,
          fìs sul oratòu, dimostrasiòn a èrin
          fin ca è pusìbul in tal so splendòu.
          fin a chèl, Ebrèis a si suseguìsin,
          figurasi cuant marveàt ch’i’eri jò’n dut!
          fàt chel pòpul ’ngràt e sensa costansa.
          fà e jodi, ch’i ti ghi consèrvis sans
          Èco a ghi vèvin fàt a la divin’cjantilèna
          e’n tal miès sti dos beàdis divišions,
          e’n ta li bàndis al è’l lustri mancu’nfogàt,1775
          E’n ta chel post, cun l’àlis vièrtis, alòr
          E’l vecju sant: “Par che dut ben completàt
          e’l spera na dì contènt di tornà contànt,
          e’l mirà me si veva cussi fàt encjamò pì’ntèns.







Cjànt Trentaduèšin
          e’i ti prej pur, regina, che dut ti pòdis
          E’i mi recuardi che alora miej mi eri fàt
          E tacàt al veva sta santa orasiòn:
          e se’i to vuj al ters zir zì a’ntìvin
          e scuminsiàt al veva cun stu discòrs sant:
          E s’jò i vès’n tal diši tanta capacitàt
          e pur cul cjantà di chista me cansòn
          e pì’n jù, di ziru’n ziru, pur altri grant sant.
          e perfèt’l sedi,” mi veva dìt, “il to cjamìn,
          e par segnà sta divišiòn a sòn stàs pì avànt
          e luj: “Par partà’l to dešideri a la fin
          E la regina dal cjèl, che par ic jò’i àrt
          e la bontàt che ’legresa ghi veva dàt, e tanta,
          e la Beatrìs, com’ch’ognùn di nu’l jòt.
          E jòt ben che dal post’n jù cal taja net
          e joduda i l'avevi coma na corona
          E jò che, pal me1813, maj no’ai dešideràt
          E jò ch’al fin di dut’l me dešideràt
          E i vorès pròpit che tu i ti zèdis
          e fìsa ’la vuarda pur cjantànt ošana;
          e di front dal pì grant capofamèa
          e davòu ti mi vegnaràs cun afesiòn,
          E dal siètin scjalìn’n jù, com’pì ’ndavànt
          e da Firense’n ta pòpul just e san,
          e d’oru li àlis, e il rest tant blanc
          e cul còu al me preà ti scoltaràs sù.”
          E coma che uchì cu la madona dal cjèl a stàn
          E chistu dut clar e ben a si nota
          E chì com’tal post dal timòn che mal guidàt
          E chèl1801 ch’jodùt rivà ’l à ogni timp brut,
          E chel amòu1798 che par prin al era lì vegnùt
          e ch’al me parlà tant pì virtùt ti ghi dès
          E Bernàrt, suridìnt, sèns a mi feva
          e basta ti dispòn di jodi Crist.”
          E alora luj: “Maestàt di spìrit,
          E “Indulà ca è?” i vei alòr ’a colp dìt.
          e ’ndresarìn i vuj vièrs il prin amòu,
          e ’l un dal altri coma iris da ir’s1823
          duti li mins tal just e beàt aspièt
          dut ta’un colp la me mins a veva na scosa sintùt
          dut sè ca è'n creatura bontàt.
          dut di amòu, a mi darà la gràsia,
          Duncja, sensa’l mèrit da li so ušànsis,
          ducju’ chìscjus sintilànt ti contèntis,
          ducju i sans e beàs ca ghi  èrin atòr,
          Dopo che stu prin timp pasàt al era a àn dovùt
          dongja da l’inocensa, par vej la salùt,
          Dom’un punt a mi era di pì grant letargu
          disdegnàt nol à di fasi so fatura.1810
          Dirimpèt di Pieri sintada t’jòs Ana
          di zì fin tal infièr1765—pa la me cura!—
          di zent nova e antica popolàt,
          di vej par podej’l so jodi tegni alsàt
          di vej jodùt i cròt, pars’che cun un cargu
          di un che’n mar pì’n jù sì bandòna,
          di tre colòus e di una grandesa;
          di tanti fuèis, e da lì a tornava
          di speransa i ti sòs na gran fontana.
          di sè si gh’jodeva calà la flama.
          di sè che sempri al era stàt e godùt;
          di poscj’ vuejs1784 i semisìrcuj, a stàn
          di lasàighi a la futura zent i podès;
          di lasà’l me post mi’a Beatrìs sugerìt;
          di ic tant inamoràt da pari fòuc?”
          di ic difièt al à sè che lì al è perfèt.
          di godi il diši mi veva ’nvigorìt.
          di duti li so fuèis, a sòn impostàs
          di dut’chista sgaravana svualànt
          di cussì tanti ròbis ch’jò i’ai jodùt,
          di cussì tant amòu e altri tant dilèt
          di cuant gradìt ghi’era’l preà daj beàs;1815
          di chista, èco là ca sòn la Rachèl
          Di chist ti ti rìndis ben cont da li mùšis
          di chèl che da Maria al era’mbielìt
          di chèl ch’i mi recuardi, che un ninùt
          di che alta lus che in sè a è vera.1817
          di caritàt, e la jù, pa li zens mortàls,
          di benevula ’ligrìa, che, sturnìt,
          Dentri di te a si’a impiàt chel amòu
          dentri di sè, o letòu, la nustr’ imàgin;
          davànt d’ic al veva l’àlis sos vierzùt.
          dal univèrs al à fin uchì jodùt
          dal to grant podej e da la to bontàt
          dal so voto a ghi vèn di pensà tant,
          dal pì alt scjalìn, tu ti la jodaràs
          dal mièl che dàt ghi veva indulsimìnt.
          dal alt raj, scumbusulàt i sarès stàt
          daj me vuj tant e a lunc oservada,
          da la roša ’ndà che cuj vuj zìnt i stìn.
          da la Glišia Santa che da Crist risevùt
          da l’alta lus alòr jodùt i vevi tre zìrs
          da duti che stràdis e che manièris,
          Da chì’n sù il me jodi al era stàt pì che maj
          Da che regiòn che pì in sù a tona,
          D’ic i dìs, ma sintùt i vevi altri peràulis:
          cussì’l grant Zuan1786, al opòst di lòu,
          cussì, cuaši coma zì da val a mont
          Cussì tornàt i eri a la dutrina
          cussì tant nobilitàt ti às, che’l so fatòu
          cussì sù pa la viva lus cjaminànt
          Cussì preàt i vevi; e chè, par lontana
          cussì jò’i jodevi e’i scoltavi benòn
          cussì jò a che granda višiòn; ma invàn
          cussì e culà; e chì cal basti ’l efièt.1794
          Cussì dal soreli la nèif disgjelada a vèn;
          cussì che, vuardànt vièrs di luj, ti penetraràs
          cussì che nuja gh’intriga pì di chel tant.1756
          cussì che l’ànima me, ch’ì ti’as fàt sana,
          cussì che cul tornà ta la me memoria
          cussì che biela e buna oriflàma1776
          cussì ch’al pì alt jodi alsà’l posi la sèa,
          Cussì alòr la me mins, sensa pauša,
          cussì al vint cu li fuèis lišerùtis
          cun gràsia che, preànt, otegni ti pòdis;
          cun dignitàt a ogni creatura.
          cun amòu ’nsièmit tegnùt’n ta’un volùn
          cul zì sempri pì’n sù cul bièl raj divìn.
          cul valòu infinìt imedešimàt.
          cul to prea a liberalu ti zèdis
          cul mutami il so mutà i godevi.1822
          cuj vuj tos, e nota li nobil’ ànimis
          cuj vuj jodùt i vevi part da l’estremitàt1773
          cuj al eše, dìšmi, ’l ànzul che cun cussì tant zòuc
          cuant che pal disperà ti vèvis jù la sèa.1805
          Cuant ch’jù’a vegnèvin tal flòu, di banc’n banc,
          cu la so fede’n Crist, chìstis a sòn’l mur1782
          creànt, a so gust di gràsia al dota
          creàdis par svualà’n ta chist’altesa,
          contenta duta di vuardà so fia,1804
          contemplant’l godeva dut sè ca’era bon.1770
          contà cuant biela ca’era’n realtàt.
          Coma un pelegrìn che’n tal templi entrànt
          coma roda che ben a zira’n dut e par dut,
          coma me di scoltà ti dègnis, lasànt chel bièl lòuc
          coma fuèis i vaj un’a una’ nominànt
          Coma cuant che durànt un sun clar i ti jòs
          Coma chèl che forsi da la Croàsia
          com’di un lamp cun ràis che dut a sclarìvin.
          com’dal soreli la stela matutina.
          com’che lì da Beatrìs la me vista;1764
          com’ch’i’ai tal imparà, i no ausarès
          Com chej studiòus ch’a plen si concèntrin
          cjantànt ‘Ave, Maria, gràsia plena,’







Cjànt Trentatreèšin
          circuncidi par otegni la so virtùt.1797
          Chistu post sigùr1757 e di chel gjoldi dut plen,
          Chista ’mprimurida zent—alòr jòt ben—
          chèl che par dut ’l univèrs si scuaderna,1819
          chèl che lì a la so sinistra1800 al stà,
          chèl che di dut stu marveà al era cauša.
          chèl ca la domanda, ma’è pur veretàt
          chel altri1824 ch’ai prins doj ghi feva da ters.
          Chej doj sintàs lasù pì contèns t’jòdis
          chej che crodùt ghi vèvin a’un Crist futùr;
          chej ch’èrin da un Crist zà vegnùt stàs ispiràs.
          che’l savej la me mins a veva sospendùt.
          che’l me aspièt in ic al era rifletùt.
          che’l lasala par jodi altri aspièt
          che’l dešèrt e’l martìr sempri da sant
          chè1779 a è che vierzùda ’la veva prin di dut.
          chè tu i ti sòs1809 che l’umana natura
          che spes prin dal domandaghi si la jòt cori.
          che se un ben volìnt un a te nol và a ricori,
          che sbasada ti ti sòs pa la me salùt
          che purificàs a sòn stàs dùcjus scju spìris
          che par cuàntis che fin lì’n d’avèva jodùdis
          che par chèl il preà e pur amòu mi’a mandàt,
          che pal so fàl “Miserere mei” al veva dìt chèl,
          che pa l’antica fama nisùn d’ic si sàsia,
          che ogni dì da l’Enìs a si cujèrzin,
          che nencja la nèif fin là no ghi riva.
          che na còtula’l fà secònt la stofa cal à vùt;1806
          che luj par jodi pront ti tegnaràs’l sguàrt
          chè la me vista, doventànt pì pura
          che jodi ti podaràs la regina1771
          che jò i vuardàs in sù1816, ma a è pur vera
          che jò belzà i fevi sè cal voleva;
          che ingropàt ti tèn d’idèis fìnis.
          che i vincjasìnc sècuj da che impreša
          che i doj òrdins sàcris a divìdin.
          che dopo’l sun fuàrt ti resta’l sintimìnt
          che di pì fà nisùn volej al àusa,1793
          che di lòu'l me diši al somèa doma un sun.
          che di cussì fà ti vèvis la potentàt.
          che da la fede tant ’l un che ’l altri aspièt
          che d’jòditi di nòuf ti mi dès li gràsis,
          che cun un colp di lancja e claus si vev’otegnùt,
          che cun so fì balànt sempri ti la jòdis,1759
          che cul so sanc Crist fàt al veva spoša;
          che cul so calòu’n ta la pas eterna
          che cuj ràis etèrnos ni tegneva luminàs.
          Che circolasiòn che cussì concepida
          che chistu regn dut sùdit a à e devòt.”
          chè che d'jodi cussì tant biela ai so piè si gòt,
          che bòis genitòus, di fede sempri plens.
          che bišàvula dal cjantòu a era1780, com’ch’i savìn,
          che almancu na lušìgna da la to gloria
          ch’òdiu a mostràvin zà prin da la nàsita.1795
          ch’jodìn chì’n ta stu ’mpèro just di Diu stes.
          ch’altri vuj clars di rivà là’n alt a pòsin.
          ch’al me preà a si unìsin li mans!”1814
          ch'a bocja vierta lasàt a veva Netùn l’ombrena d’Argu.1821
          Caritàt mostrànt, dùcjus, lontàns e visìns
          cargasi al veva volùt da la nustra salma.
          ca vistìvin buni asiòns com’ornamìns.
          ca someàs, cun vuli ridìnt mi veva vuardàt,
          ca otegnèvin svintulànt il so flanc.
          ca jù vuarda’n ta stu post1758 nustri’mborascjàt!
          Bernart, che ben jodùt al veva i vuj mès
          balansàt e plen al tegnarà stu gjardìn.1788
          Alsàt i vevi i vuj; e com’di matìna
          Alòr, secònt la so cjavieladùra,
          Alòr il me dešideri ’l era di nòuf zùt
          alòr i vuj sos, ma ca no vegni pensàt
          al veva’l puòr Fetòn, pì a s’inflàma
          al veva tacàt, “gòdilu no ti podaràs, jòt,
          al veva li clafs di stu flòu ’ncoronàt.
          al pì ruvìnt dal me dešideri i’eri rivàt.
          al è’l parlà nustri, che a cussì tant nol pòs,
          al dìs prin di vignì dal tetà lasàt fòu.
          al dešideri al corispùnt ’l acuìst.1791
          Adès vuarda ben il prejòdi divìn;
          Adès dut sidìn ti stàs paj to dùbis;
          adès che’n ta sta viva lus lu miravi
          a vera vita a no  è sine cauša
          a sòn stàs metùs’n ta scjalìns diferèns
          a sòn di sta roša cuaši do radìs:
          a mòvi l’àlis tos, crodìnt di zì’n sù
          a la me Beàda par cognòsi ròbis
          a l’eterna lus a colp s’indresàvin
          a jodi al vèn la Veronica1769 nustra
          a ghi ufrìvin la pas e il ardòu
          a fà’l bon mestri a si vev' alòr metùt,
          a ešìst com’ca ešìst cussì che just e ben
          a èria pròpit cussì la muša vustra?”;
          a destra ti gh’jòs ’l antìc pari sintàt
          A che lus tant tacàs a si doventa
          “Signòu me Gešù Crist, Diu vero e bon,
          “pars’che luj al è chèl ch’a Maria la palma
          “O pari sant, che com’un siòr un puòr
          “O madona me, font di sperà pura,
          “Mari Vèrgin, fia dal to fì divìn,
          “La plàja che Maria risanàt1778 a veva e onzùt,
          “Fì da la gràsia, chistu èsi gjocònt,”
          ’ndà che gust al lasa ’ntànt cal lavora,1754
          ’N ta stu gjoldi ’mplombàt di cansòns dòlsis
          ’l oràcul da la Sibìla’l sparpajava'l sen.1818
